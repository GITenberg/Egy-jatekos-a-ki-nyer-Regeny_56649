<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.4.0" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Egy játékos, a ki nyer by Mór
Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i2 {
 display: block;
 margin-left: 1em;
 padding-left: 3em;
 text-indent: -3em;
}

.poem span.i4 {
 display: block;
 margin-left: 2em;
 padding-left: 3em;
 text-indent: -3em;
}

.poem span.i6 {
 display: block;
 margin-left: 3em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<pre>

The Project Gutenberg EBook of Egy játékos, a ki nyer, by Mór Jókai

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.



Title: Egy játékos, a ki nyer
       Regény

Author: Mór Jókai

Release Date: February 26, 2018 [EBook #56649]

Language: Hungarian

Character set encoding: UTF-8

*** START OF THIS PROJECT GUTENBERG EBOOK EGY JÁTÉKOS, A KI NYER ***




Produced by Albert László from page images generously made
available by the Google Books Library Project






</pre>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_220">220</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=JOlkAAAAMAAJ">http://books.google.com/books?id=JOlkAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">LXX. KÖTET</span></p>
<p class="center"><span class="caption">EGY JÁTÉKOS, A KI
NYER</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1897</span></p>
<hr class="chap" />
<h1>EGY JÁTÉKOS, A KI NYER</h1>
<p>&nbsp;</p>
<p class="center"><span class="caption">REGÉNY</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1897</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<h2>DOBRA KERÜLT VÁRAK.</h2>
<p>Vége volt a nagy európai háborúnak, a nagy világhódító ott ült
már szent Ilona szigetén, a szövetségesek pedig Párisban
restaurálták Francziaországot. A sok újonnan teremtett királyság,
respublika visszatért a maga régi gazdájához. Az illyriai királyság
pünkösd-napja is elmult, s lett belőle megint magyar partvidék,
Isztria, Horvátország. Czifra élete volt ennek az országnak: egy
emberöltő idő alatt hatszor változtatott urat; volt a velenczei
doge birtoka, a római császáré, azután a muszka czáré, később a
franczia császáré, újra a római császáré, aztán az illyriai
királyé, végre hetedszer megint csak visszakerült a római
császárhoz, a ki egyúttal magyar király is. Legutoljára a francziák
vonultak ki a váraiból. Odafenn Bécsben az udvari hadi főszámvevő
hivatal kiadta a rendeletet, hogy ezekből a sok remanentialis
várakból azokat, a mik nem fortificationalis czélokra valók, el
kell kótyavetyélni. Minden áron túl kell rajtuk adni.</p>
<p>A mi szép Fiuménk közelében is van két ilyen vár: az egyik
Tersato, mindjárt a város fölött, a másik Porto Ré mellett
Frangepán vára. Mind a kettőt ott árverezték a fiumei
hadosztály-bizottság épületében.</p>
<p>Tersato vára mind távolból, mind közelből tekintve, a
regényesség minden magasabb fogalmainak teljesen megfelel;
Frangipáni vára Porto Ré mellett azonban messziről is közelből is
visszariasztó képet mutat: akár szárazról, akár a tenger felől
halad el mellette az utazó, az a gondolatja támad: «no ott nem
szeretnék lakni». <span class="pagenum"><a name="Page_2" id=
"Page_2">-2-</a></span></p>
<p>Azonban ez most nem tesz külömbséget: mikor kótyavetyére kerül a
dolog, nem az jön tekintetbe, hogy mi a festőileg érdekes?</p>
<p>Úgy látszik azonban, hogy ennél a nevezetes árverezésnél már a
legközönségesebb előfeltételek sem jönnek tekintetbe.</p>
<p>Ilyen közönséges feltételek például, hogy a venni szándékozóknak
megmutatják legalább az építészeti tervrajzát a dobraütött
építményeknek, hogy láthassák, milyen nagy az? hány szoba, hány
udvar, hány torony van benne? Melyek a lakhatók? Vannak e pinczék?
Földalatti lakások? Semmi sincs abból, itt nem mutogatnak semmit.
Ez nagyon különösnek tetszhetik, a míg az ember meg nem hallja a
kikiáltási árat.</p>
<p>– Tersato vár – száz forint! Ki ád többet érte?</p>
<p>– Száz forint! Egy egész várért, a minek a falaihoz a
Frangipániak a seravezzai és brocatelloi tarka márványt gályateher
számra hozatták Olaszországból, s a portáléja kifaragásán a hires
kőfaragó Polciatello egy álló esztendeig dolgozott; a minek a
boltozatai művészi freskókkal vannak feldiszítve, a födélzete
veresréz, s az ajtajai faragott diófából, s egy-egy zár, a
hozzávaló mesterséges kulcscsal muzeumba való remek.</p>
<p>– Száz forint az ára! Ki ád többet érte?</p>
<p>Még csak el sem köhinti magát rá senki, nehogy valamiféle
megszólalásnak vegyék.</p>
<p>Pedig a nagyterem tele van uraságokkal, a kik messze földről
jöttek ide. Mutatják a tarka viseletek; sok minden idegen országból
valók, köztük boszniai és dalmátiai uraságok is, ősi
népjelmezeikben. Legtöbb a fiumei, de vannak Styriából jött német
urak is, fülig érő gallérú, magasra poczkolt vállú redingotokban,
sótartóforma kalapokkal, aztán meg isztriai hajósok, velenczei
kereskedők és egynéhány osztrák főtiszt, mindenféle egyenruhában:
tarka gyülekezet!</p>
<p>Senki sem igér de csak egy rézgarast se a száz forintra.
<span class="pagenum"><a name="Page_3" id=
"Page_3">-3-</a></span></p>
<p>Pedig nem jár abba a várba semmiféle kisértet, egyedül az a
prózai indok veri le az árát, hogy a fentartása nagyon sokba kerül,
ez a vár csak nagy urnak való. Hiszen nagy urak is vannak a
világon, csakhogy azok meg minek jöjjenek Tersatóba? Mit
csináljanak itt? Mivel mulassák magukat? A kik hajdanában ezt a
várat építették, kis királyok voltak Dalmátiában, birtokuk is volt,
egy ilyen várhoz való, övék volt egész Veglia szigete, a gyönyörű
dalmata erdők, a mikből Velencze hajóhada épült és a hirhedett
aranybányái a magyar tengerpartnak. Csakhogy ennek mind vége már.
Velenczének sincs már hajóhada, a magyar tengerpartnak sincs már
őserdeje. A velenczeiek kivágták az erdőt, azután jöttek a
morlákok, ráeresztették a kecskéket, azok lerágták a bokroknak még
a gyökerét is, akkor aztán jött a Bóra s elhordta magát a földet.
Ott most csak egy sziklasivatag van. A hires aranybányákról azt sem
tudni már, merre voltak? Az utolsó Frangipáninak a feje pallos
alatt esett le, s azóta nincs ura a várnak. Birtokosa, a katonai
kincstár, csak rá fizet, s ezért szeretne tőle megszabadulni.</p>
<p>Az árverező főtiszt csak alább kezdi.</p>
<p>– Tersato vára! ötven forint! Ki ád többet érte?</p>
<p>Ugyanaz a megátalkodott hallgatás.</p>
<p>Még alább eresztik.</p>
<p>– Tersato vára! Huszonöt forint! Ki ád többet érte?</p>
<p>Ekkor az asztal végén ülő osztrák főtisztek egyike, valami
tábornok, tele érdemrendekkel, megrestellve a sikertelen
kótyavetyét, meg hogy az olaszokat egy kicsit belemelegítse
példaadásával az árverezésbe, közbekiált:</p>
<p>– Huszonöt forint! meg két garas!</p>
<p>Megjárta vele. Senki se indult utána. Rajta maradt a vár
huszonöt forintban, meg két garasban. S még az a boszúsága is
megvolt, hogy minden ember odasietett hozzá gratulálni, s aztán
adtak neki mindenféle jó tanácsokat, hogy mire használhatja a jó
várát. A tábornok, a kinek a nyakán maradt a vár, gróf N** volt,
irlandi indigena, <span class="pagenum"><a name="Page_4" id=
"Page_4">-4-</a></span> a napoleoni hadjáratok alatt sokat
emlegetett név. Ennél könnyebben még egy várat sem vett be egész
katonáskodása alatt.</p>
<p>Következett a sor a második várra.</p>
<p>– Frangipáni vára Porto Ré mellett, ára száz forint! Ki ád
többet érte?</p>
<p>– Ugyan ezredes úr! kiálta közbe egy az árverezővel szemközt
álló, s nagy veres esernyőjére támaszkodó, borotvált arczú uraság:
ne tréfáljon itt velünk. Ha már Tersato várat huszonöt forintért
meg két garasért ütöttük el, a Frangipáni várat Porto Ré alatt csak
nem kezdhetjük ennél magasabban.</p>
<p>– Igaza van az urnak! Tehát kezdjük alantabb. Huszonöt forint,
ki ád többet érte? A Frangepáni vár Porto Ré mellett.</p>
<p>Már itt az elébbeni túlovatos hallgatás helyett nagy vidámság
zaja kezdett keletkezni. Összevissza fecsegett, mókázott minden
ember: – hogyan? annak fizetnek-e, a ki megveszi? A Frangipáni
várat? Benne is kell lakni?</p>
<p>Az egész Quarnerót ráadásba! Akkor sem kellene!</p>
<p>A kikiáltási ár egyre alább kezdett szállni öt forintos
lépcsőzetekben.</p>
<p>– Húsz forint! Ki ád többet érte?</p>
<p>– Tizenöt forint! Ki ád többet érte?</p>
<p>– Tiz forint! Ki ád többet érte?</p>
<p>Innen aztán már csak két forintos skálákban lépett lefelé a
kinálgatás.</p>
<p>– Nyolcz forint! Ki ád többet érte?</p>
<p>Ekkor a terem egyik sötét szegletéből megszólalt egy szelid,
melancholikus hang:</p>
<p>– Kilencz forint!</p>
<p>Minden ember oda nézett.</p>
<p>Az árverező alakját igen jól ki lehetett venni, mert abban a
perczben, a midőn ezt a végzetes szót kimondta, egyszerre úgy
szétugrott mellőle az eddigi indifferens <span class=
"pagenum"><a name="Page_5" id="Page_5">-5-</a></span> tömeg, mintha
valaki azt vallotta volna be magáról, hogy őt kilencz nap előtt
megharapta a veszett kutya.</p>
<p>Az árverező egy magas, nyulánk férfi volt, valami keleties
zsinóros viseletben, a milyen ezen a vidéken nem járja, három sor
ezüst gomb a mellén, ezüstös öv a derekán, a lábain térdigérő sárga
sarkantyús csizmák. Szakállt nem visel, hanem a bajusza kunkora
görbüléssel kutyorodik az orra két czimpája fölé. Arczszine
halovány, termetre szikár, de széles vállú és csipejű; orra
vetekedik az olaszokéval, csak a szemei árulják el tengerszinükkel,
hogy északiabb vidékek szülötte. A kiejtése különben egészen
olaszos. Ott áll már régóta egy tömör oszlophoz dülve, nagy ezüstös
kardjára támaszkodva, szemöldökéig lenyomott nyusztprémes csákóval,
s csak azért nem tünt fel eddig szokatlan viseletével, mert a
fiumei kikötőben állandó az ethnographiai kiállítás. Vannak itten
bosnyák bégek is, turbánban, kaftányban.</p>
<p>– Bizony rajta marad! suttogják a közelállók.</p>
<p>– Kilencz forint először! – Uraim! Az egész Frangepáni vár!
Kilencz forint másodszor! – Ki ád többet? – Senki többet? – Kilencz
forint harmadszor!</p>
<p>A dob rápördült. A Frangepáni vár is el volt ütve.</p>
<p>– No uram, ön most hatalmas egy vásárt csinált, szólt
hátrafordulva a veres umbrélás olasz az idegenhez.</p>
<p>Az most előjött a szögletből s odafurakodott az asztalhoz.</p>
<p>Az árverező tiszt úr nyugalommal töltögette be a rubrikákat.</p>
<p>«Frangipáni vár, Porto Ré mellett. Vételár 9 forint. Wiener
Währung».</p>
<p>A vevő kivette a vörös bagariabőrtárczát a mentéje zsebéből s
leszámlálta a kilencz darab veres paizsos bankót az asztalra.</p>
<p>– A vevő neve? kérdezé gépies pontossággal az árverező
tiszt.</p>
<p>A megszólított egy kissé szétnézett a levegőbe, mintha most
jutna csak eszébe, hogy a levegőben kódorgó nevek <span class=
"pagenum"><a name="Page_6" id="Page_6">-6-</a></span> közül egyet
el kellene fognia magának s aztán ugyanazon az elébb hallatott
mélabús hangon bediktálta:</p>
<p>– Babiagorai Riparievich Metell!</p>
<p>– Enyje uram, önnek a neve sokkal hosszabb, mint a vételár.</p>
<p>– Nem tehetek róla, mondá a vevő, s aztán szótagonkint mondta
tolla alá a hivatalnoknak a veszedelmes hosszuságú nevét.</p>
<p>A körülállók a vállukat vonogatták. – Senki sem hallotta ezt a
nevet kimondani valaha. Semmi baj! Egygyel több idegen a dalmát
parton, a kit nem ismer senki.</p>
<h2>AXAMITA LEÁNYASSZONY.</h2>
<p>– No uram, ön mondhatom, hogy nagyon jó vásárt csinált, mondta
az árverező tiszt, mikor a tollát az asztal lábához kiverte.</p>
<p>– Tudom, mondá a vevő. Jól ismerem a tárgyat.</p>
<p>– Jól ismeri a tárgyat? No hát gratulálok hozzá.</p>
<p>A tersatoi vár megvevője, a tábornok is kegyes volt megszólítani
vevő kollegáját.</p>
<p>– Alászolgája uram. Még most kezet szoríthatunk egymással.</p>
<p>Kezet szorítottak.</p>
<p>Az idegen hideg mosolylyal felelt.</p>
<p>– Mert ha egyszer a váramat birtokomba vettem, akkor aztán nem
nyujthatunk többé egymásnak kezet, ugyebár?</p>
<p>– Én legalább nem.</p>
<p>Az idegen meghajtá magát feszesen s a számvevő tiszthez
fordult.</p>
<p>– Lakik most valaki a Frangipáni várban?</p>
<p>– Oh igen, uram. Egy felügyelő mindig van ottan hagyva. S
ugyanazt, ha akarja ön, meg is tarthatja ott. Jó lélekkel
ajánlhatom. <span class="pagenum"><a name="Page_7" id=
"Page_7">-7-</a></span></p>
<p>– Hogy hiják?</p>
<p>– Axamita leányasszony.</p>
<p>– Leányasszony?</p>
<p>– Már hiszen majd meglátja uraságod, hogy miféle
leányasszony?</p>
<p>– Köszönöm, uram.</p>
<p>Babiagorai Riparievich Metell nem vesztegetett több szót az
árverési helyen, hanem elindult legelébb is valami szekeret keresni
a városba.</p>
<p>Hát az nem olyan könnyű feladat.</p>
<p>A francziák minden uri lovat elvittek magukkal, mikor itthagyták
az országot.</p>
<p>A morlák parasztnak a lova a szamár, a szamara meg az
asszony.</p>
<p>A kinek szamara van, az már nagy úr, de a kinek asszonya van, az
is úr. Hetivásár alkalmával a tersatoi uton látja az ember, hogyan
jönnek vándorolva a szénaboglyák Fiume felé. Eleinte azt képzeli az
idegen, hogy azok a boglyák meg vannak babonázva, maguktól járnak;
később aztán észreveszi, hogy alant a boglya fenekén két meztelen
lábszár lépeget. Az egész boglya egy leánynak a hátára van
felpoczkolva. Ez a jármű. Vásár után ugyanez a jármű viszi haza a
vásárfiát: nyoszolya, láda, hordó, taposókád a menyasszony hátára
felkötve; mellette ballag a vőlegénye, s a hosszúszáruból pipázik s
ha aztán megtalált izzadni (nem a leány, hanem a férfi), akkor
leveti a dolmányát s még azt is a menyasszonya hátára dobja.</p>
<p>Egyetlen egy kétlovas szekér volt az egész piaczon. Két rossz
dikhencz egy összevissza pántolt szekérrel, a lovak tele csengővel,
a gazdájuk körültüzködve handzsárral, pisztolylyal. Ez valami
hajdani knéz ivadéka lehet, hogy még lovat is tart.</p>
<p>Metell odament hozzá s üdvözlé a maga nyelvén.</p>
<p>– Mennyiért vinnél el engem, meg a holmimat a szekereddel
Fiuméból Porto Réig? <span class="pagenum"><a name="Page_8" id=
"Page_8">-8-</a></span></p>
<p>A szekeres leránczolta a tüske borostás szemöldeit s azt
kérdezte:</p>
<p>– Hol van az a Fiume?</p>
<p>– Bomolj meg. Itt vagyunk benne a piacz közepén.</p>
<p>– Ez itt Riéka.</p>
<p>– No hát legyen Riéka. Már most bizonyosan Porto Rét sem tudod,
hogy hol van.</p>
<p>– Nem tudom.</p>
<p>– Hanem Kraljeviczát tudod?</p>
<p>– Azt tudom.</p>
<p>– No hát az egyre megy. Hát mennyiért vinnél el engemet Riékából
Kraljeviczába?</p>
<p>– Egy zechinóért.</p>
<p>A morlák még most is zechinóban beszélt. Szeret visszaemlékezni
a velenczei gazdára, a ki az országát elpusztította, szép erdejét
kivágatta, aztán eladta a török szultánnak, abból építette a
hajóhadát, hanem aztán hagyta a knézeket egymással veszekedni, nem
bántotta a szabadságukat; – ellenben gyűlöli a francziát, meg a
németet, a ki utakat csinál az országon végig, s megfogdostatja a
népszerű hősöket: azt mondja, hogy rablók. Azért még a pénzét sem
szereti. Zechinóban beszél. Ellenben a falvak, városok neveit még
olaszul sem tanulja meg: az marad a réginél.</p>
<p>Tehát egy zechino – nem sok – s csakis úgy érthető, hogy a
szekeres maga is Porto Réba való, tehát egyenest hazamegy, s «most»
nagy ritkaság a pénz.</p>
<p>– Megtoldom még borravalóval is, mondá Metell, hanem egész a
Frangipani várig kell engem szállítanod. Tudod, hol van?</p>
<p>– Nem tudom.</p>
<p>– Dehogy nem, ott van mindjárt a városon kívül, a tengerparthoz
közel: az a négytornyú vár.</p>
<p>– Aha! A szkriljevo spital!</p>
<p>– Ha neked úgy szebben hangzik, azt sem bánom. Mit fizetek
odáig? <span class="pagenum"><a name="Page_9" id=
"Page_9">-9-</a></span></p>
<p>– Egy zsák zechinót.</p>
<p>– Ne bolondozz, atyámfia.</p>
<p>– Én nem vagyok atyádfia. Bolond volt az öregapád. A szkriljevo
spitalig nem viszlek el, ha magad aranynyá válsz is.</p>
<p>Azzal övébe dugta a pipáját, végig huzott az ostornyéllel a két
lova hátán s úgy elzakatolt onnan, hogy hátra sem nézett.</p>
<p>Metell úrnak más alkalmatosság után kellett nézni.</p>
<p>Tán a tenger felől könnyebben hozzájárulható lesz a megvett
várkastély. Felkereste a kikötőt, s beszédbe ereszkedett az olasz
hajósokkal. Azok meg túlságosan is nyájas emberek. Egyet hítt, s
tizen ugrottak ki a szavára; ladik, csónak, dereglye készen állt a
szolgálatjára. Majd megsiketült, úgy ajánlkoztak a világ minden
részét beutazni vele.</p>
<p>– Nekem egy tágas kutterre volna szükségem, négy evezővel.</p>
<p>Mind valamennyinek a jármüve kész volt kutterré változni.</p>
<p>– Bútort akarok szállítani a Frangipáni várhoz Porto Réba.</p>
<p>Erre a tiz közül kilencz meghátrált: egynek sem volt ehhez való
kuttere. Mind föltették a süvegeiket s eloldalogtak onnan.</p>
<p>Csak egy vén, meggörbült hátú, ravasz képű olasz maradt meg az
alkudozás terén.</p>
<p>– Oh az én kutteremben elfér minden.</p>
<p>– Mit fizetek?</p>
<p>– Majd megegyezünk. Nem kérek én sokat.</p>
<p>– Tudod, hol van a Frangipáni vár?</p>
<p>– Óh, hogy ne tudnám? Ott van a Castello Vecchio közelében, a
Contrada Davarsi alla Chiesa mellett; nem messze a Punta della
Forterezzától, épen a Rovina előtt; ott kell kikötni a
Porticchioban, a hol nagyon mulatságos látni, mikor az asszonyok
mossák a fehér ruhát a Perillon, <span class="pagenum"><a name=
"Page_10" id="Page_10">-10-</a></span> ott a Valle di Drazsiczában
igen jó «preze» van a hajók számára, oda én igen szépen
elszállítalak téged, uram, minden bagázsiástul.</p>
<p>A hajós hét nevet elmondott Metell urnak; csak magát a
Frangipáni várat nem ejtette ki azok között.</p>
<p>– Bútoraim vannak, a miket oda akarok szállítani.</p>
<p>– Oh azok mind elférnek az én kutteremben. Hordtam én bútorokat
a francziák számára Voloscába, Buccariba, Abbaziába. Oh, értek én
ehhez nagyon.</p>
<p>– A tengerpartról azután majd fel lehet azokat hordatni
emberekkel a várba.</p>
<p>– Egy ember felhordhat mindent, uram! Ohó! Mi nálunk nem szokás,
hogy egy darab collot két ember emelgessen. Un, duo. Fenn van a
vállon!</p>
<p>Metell úrnak volt rá gondja, hogy felpénzt adasson magának a
hajóssal. Az a szokás, nem megfordítva.</p>
<p>Azután visszament a városba a zsibárús-boltot fölkeresni, a hol
bútorokat árultak.</p>
<p>A franczia urak után maradt itt sok minden. A kanapéra nem
lehetett ráülni, mint a lóra, hogy lovagoljon rajt az ember. Azt
mind itt hagyták veszendőbe.</p>
<p>Az olaszok kiváncsiak, kivált az ilyen kis városban, a hol
minden ember szemmel tartja egymást, s mind valamennyien az ott
ögyelgő idegent. Még el sem hagyta Metell úr a boltot, már
elszárnyalt a híre, hogy a legfinomabb bútorokat vásárolta össze,
még fortepianot is vett és valamennyi megkapható hangjegyeket
hozzá; azután a mi csak olvasni való regény volt a zsibárusnál, azt
mind összevásárolta; de különösen a németeket válogatta; a
francziákat félredobta; a derék vidám Boccacciot pedig épen a
fejéhez hajigálta a nagyon kinálgató boltos legénynek. Mindezekből
olasz észszel könnyen ki lehetett okosodni, hogy a Frangipani
várban valami fiatal leány fog lakni, a kinek még naiv világnézetei
vannak.</p>
<p>Ez több az elégnél, hogy érdeket költsön.</p>
<p>Metell úr délutánig készen volt a bevásárlással, felhordatott
<span class="pagenum"><a name="Page_11" id=
"Page_11">-11-</a></span> mindent a dereglyére, s épen kedvező
szele levén, megindult Porto Ré felé.</p>
<p>A nyári alkonyat sokáig tart, még akkor elég világos volt, mikor
a dereglye vitorláit behúzták, s aztán evezővel odavontatták a
hajót a matrózok a Punta della Forterezzához.</p>
<p>Útközben a görbe hajós megeredt nyelvű közlékenységgel sietett
megismertetni Metell urat új szerzeményével. Jól ismeri ő azt,
sokszor hordott oda franczia urakat. A Punta della Forterezza még
hozzá tartozik a várhoz. Ezt Metell úr még nem is tudta. Hogy ilyen
jó vételt tett? Az ám. A várhoz van csatolva magas kőfallal az a
tengerbe benyúló sziklanyelv, a minek a hegyén épült egy kis
erősség, vámház és tán világító torony is a franczia urak alatt. Az
egész épület sárga téglából van, úgy világít a messzeségből, mintha
egy darab arany volna. Most abban lakik a vár felügyelője: Axamita
leányasszony. Onnan közelebb esik neki lejárni a tengerre
halászni.</p>
<p>– Tehát halászmesterséget folytat a leányasszony? kérdezé Metell
úr.</p>
<p>– Az ám. Abból él. Aztán meg a maga hét krajczárjából.</p>
<p>– Kitől kapja azt a hét krajczárt?</p>
<p>– Hát kitől kapná? A császártól.</p>
<p>Metell úr kezdett magasabb fogalmakat táplálni Axamita
leányasszony felől, a kit ő mint fundus instructust vett meg a
várral együtt kilencz forinton.</p>
<p>A mint a Perillónak nevezett félhold alakú kőpadnál kikötöttek,
Metell úr azt parancsolá a hajósoknak, hogy a bútorokat szállítsák
utána, majd ő azalatt előre megy Axamita leányasszonyt
fölkeresni.</p>
<p>A hajós azt szerette volna megtudni, hogy meddig marad itt az
uraság. Mikor megmondták neki, hogy holnap reggelig, akkor
elkezdett szabadkozni, hogy ő nem maradhat, vissza kell térnie
Fiumébe, inkább reggelre ismét visszajön az uraságért, most fizesse
ki. Metell úr <span class="pagenum"><a name="Page_12" id=
"Page_12">-12-</a></span> birt annyi gyakorlati észszel, hogy az
igért borravalót a bútoroknak a várba felszállításáért
visszatartotta. Azt majd otthon kapják meg.</p>
<p>A parttól sziklába vágott lépcsők vezettek föl a Punta della
Forterezza sárga épületéig, a minek egyetlen vasajtó vezetett a
belsejébe. Az az ajtó azonban bízvást lehetett volna fából is, mert
be sem volt téve, s a kilincsére felfutott folyondár azt árulta el,
hogy nem is szokott az betéve lenni soha.</p>
<p>Metell úr a vasajtón át egy tornáczba jutott, a minek nyitott
folyosója a tengerre nézett. Ennek a boltíve alatt szokott
valamikor a vártán álló őr alá s feljárkálni, mutatják a
kikoptatott téglák a padlaton. Most már nem jár ott senki, mutatja
a téglák közeiből felburjánzott vad zsálya.</p>
<p>Innen is egy nyitott ajtón át lehetett belépni a belső szobába.
Ablak is volt azon; de üveg nélkül.</p>
<p>Abban a szobában sem volt senki.</p>
<p>Egy nehézkes lágyfa-asztal volt a közepén, azon egy dohányvágó
deszka, kardpengéből készült aprítóval; az ablakkal átellenben egy
hárságy, leterítve egy viseltes durva katonaköpenyeggel. Egy
falbavert szegen függött egy medvebőrös granátos-süveg s az
ágylábhoz volt támasztva egy nagy szuronyos mangaléta, ráakasztva a
tölténytartó.</p>
<p>Mindezek a tárgyak azt az elővéleményt költötték Metell úrnál,
hogy Axamita leányasszony nem lehet valami nagy ellenszenvvel az
egyenruhaviselők iránt. – Minden szétnézegetése daczára sem
fedezett fel semmit, a mi női toilettehez tartozó tárgy volna, még
csak egy tükröt sem. Egy nagyon kicsiny kis Máriakép bronzkeretben,
függött az ágy fölött, s ugyanazon a szegen egy erősen megkopott
olvasó ezüstfeszülettel. Ez meglehet, hogy már női tulajdon.</p>
<p>Talán a szobából nyíló konyhácska többet mutat?</p>
<p>Ott látott Metell úr egy kis tűzhelyt, a min még pislogott a
parázs. Egy pár mázatlan fazék volt a tűzhelyen. <span class=
"pagenum"><a name="Page_13" id="Page_13">-13-</a></span> Az
egyikben tengeri só volt, a másikban olaj. Egy hosszú zsineg volt
keresztül húzva a gerendákon, ezen lógtak mindenféle szárított
halak. A konyhaablakban volt még látható egy bádog-casserol, a
milyenben a katonák szoktak főzni, annak az oldala lyukas volt.
Hanem a tartalma azért nem csurgott ki belőle. Tele volt az rakva
az elmult két évtized valamennyi korszakának és nemzetének apró
pénzeivel, rézzel és ezüsttel, a hogy azokat egy takarékos katona a
zsoldjából félrerakosgatta. Katona és takarékos.</p>
<p>Metell úr mosolygott és bámult.</p>
<p>Ezt a sok éven szerzett kincset, azzal a sok füstön szárított
hallal együtt ugyan ellophatná innen akárki. Nem őrzik, még az
ajtók is mind tárva-nyitva.</p>
<p>De hát hol van az, a ki itt lakik?</p>
<p>Metell úr elkezdte fenhangon hívni nevénél a keresettet.</p>
<p>– Axamita leányasszony!</p>
<p>Semmi nesz sem támadt a kiabálására.</p>
<p>Utoljára megsejtett egy csapó-ajtót a tűzhely mellett, a minő a
dalmata házaknál szokott lenni. Azt felemelte a vaskarikánál fogva,
s az alatt talált egy hágcsót, a mi az épületből levezetett.
Lemászott rajta. Az épület mögött azon a hosszú keskeny
sziklanyelven volt egy kis kert. A jó televényföldet megvédték a
magas falak, hogy a Bóra el ne hordja, s e falak oltalma alatt
fügefa, olajfa díszlett, szőlővenyige futott fel a párkányzatba
kapaszkodva, tele hosszú fürtökkel. Az út rozmarinnal volt
szegélyezve. Egy szögletbe megkötve mekegett egy kecske, annak a
bizonyságául, hogy itt nem ő a kertész. A rozmarin-bokrok mögött
végre egy emberi alakot látott meg Metell úr, a ki azzal volt
elfoglalva, hogy valami ismeretlen növénybokor körül magas
kupaczokba töltögette fel a földet hosszúnyelű kapájával. – Azt az
akkoriban még idegen növényt ma úgy hívják, hogy «burgonya».</p>
<p>Magas, csaknem öles alak volt az, széles vállakkal és erős
csontokkal. Öltözete a császári granátosok egyenruhája: a fehér
frakk, sárga hajtókával, kék magyar nadrág, <span class=
"pagenum"><a name="Page_14" id="Page_14">-14-</a></span> fűzött
bakancscsal, fején a felhajtható úgynevezett holczmüczli. Az
egyenruha mellére van varrva a nagy tenyérnyi bronz vitézségi érem,
a miket a napoleonlegyőző sereg veteránjai kaptak, meg egy kisebb
arany érdemkereszt; a hajtókán levő három csillag jelzi, hogy a
vitéz hadfi őrmesteri ranggal kvietált.</p>
<p>Arcza a katonás alaknak napbarnította bronzszinű, kemény, merev
szögletekké redősült vonásokkal, sűrű szemöldei elszántan villogó
fekete szemeket árnyékoznak be, se bajuszt, se szakált nem visel,
hanem a helyett egy pár kardvágás forradáshelyét az arczán,
megvetően lefelé vonuló száját még jobban lehúzza a kurtaszárú
pipa.</p>
<p>– Hej, vitéz őrmester! jó napot! üdvözli őt a látogató úr.</p>
<p>Erre a katona abbahagyja a kapálást, s kezét süvegéhez emelve
tiszteleg; s azután mind a két kezével a kapanyelére támaszkodva,
azt kérdi, mi tetszik?</p>
<p>– Bocsásson meg, hogy szorgalmatos munkájában háborítom.</p>
<p>– Mit keres itt az úr?</p>
<p>– Engedje meg, hogy legelébb is megmondjam, hogy ki vagyok. Én
mai nap ezt a várat minden hozzá való fekvőségekkel együtt
megvettem. Tehát én vagyok a vár ura mától fogva.</p>
<p>– A hogy vesszük. Felelt a katona.</p>
<p>– De nem «a hogy vesszük»; mert én azt rögtön birtokomba is
akarom venni. Azt mondják, hogy az ingatlanok mellé még valami
ingóság is van átveendő: valami házfelügyelőnő, vagy micsoda.</p>
<p>– Ugy van.</p>
<p>– A kit Axamita leányasszonynak hínak.</p>
<p>– Úgy híják.</p>
<p>– No hát én azt az Axamita leányasszonyt keresem.</p>
<p>– Akkor nagy szerencséje van az úrnak a keresésben, mert az
Axamita leányasszony itt van. Én vagyok az. <span class=
"pagenum"><a name="Page_15" id="Page_15">-15-</a></span></p>
<p>– Pardon! Én azt hittem, hogy egy vitéz strázsamesterhez van
szerencsém.</p>
<p>– Hát az vagyok. Strázsamester Axamita leányasszony a Kronprincz
Ferdinand granátos zászlóalj első compániájából, ez idő szerint
obsittal kegyelmesen fellábozva. Hát mi különös van ezen, hogy az
ember ezért a bajuszával az égbe bámuljon?</p>
<p>– Most már emlékezem, mondá az uraság. Hogyne emlékezném,
hányszor olvastam az ujságokban…!</p>
<p>– … Meg a hadi bulletinekben, uram.</p>
<p>– És a hadi bulletinekben, a vitéz dalmata amazon hős tetteit.
Érdemrendet is kapott.</p>
<p>– Kettőt: egyet Austerlitznél, másikat Wagramnál. Tisztté is
lehettem volna, ha irni, olvasni tudnék – jól. Bejártam Moszkvát,
Nápolyt, Párist, – gyalog, puskával a vállamon. Most pedig kapok a
császártól hét krajczár lénungot naponkint, és holtig való lakást a
Frangipani várban, akárki veszi meg. Együtt járok vele. Ha baj az
úrnak, nem tehetek róla.</p>
<p>– Ellenkezőleg, strázsamester Axamita.</p>
<p>– Tegye hozzá «leányasszony». Leány vagyok, az is maradok.</p>
<p>– Strázsamester Axamita leányasszony! Én nemcsak, hogy nem
sajnálom kendtől a váramban lakást, sőt inkább még én is teszek a
lénungjához naponkint másik hét krajczárt, s nagyon örülök rajta,
hogy kenddel összeköttetésbe jöhettem.</p>
<p>– Itt akar az úr lakni?</p>
<p>– Magam nem. Hanem valakit akarok idehozni, a ki itten marad,
mindaddig, míg egyszer ismét olyan idők jönnek, hogy elhagyhassa a
várat.</p>
<p>– Nekem tudnom kell, hogy ki az? Mert ha csempész, bojnyik,
összeesküvő akarja itt felütni a tanyáját, engemet az én
császáromnak adott esküm, azután meg a Dienstreglement kötelez,
hogy azt a Platzkommandónak azonnal feljelentsem. <span class=
"pagenum"><a name="Page_16" id="Page_16">-16-</a></span></p>
<p>– Legyen kend megnyugodva; se csempész, se rabló, se összeesküvő
nem szándékozik itt megtelepedni.</p>
<p>– Azonkívül azt is megmondom, hogy semmiféle
boszorkánymesternek, prikulicsnak, hamis pénzverőnek,
méregkeverőnek itt helyet nem adok. Igaz hitű vagyok, meg nem
rontom a vallásomat. Ördögnek nem szolgálok.</p>
<p>– A kit kend szolgálni fog, az nem férfi, hanem leány.</p>
<p>Axamita a holczmüczlijére ütött a tenyerével.</p>
<p>– Ohó, uram! Ez veszedelmes dolog. Leány? Mennyi idős?</p>
<p>– Tizennyolcz éves.</p>
<p>– Tizennyolcz? Aztán szép?</p>
<p>– Igen szép.</p>
<p>– Ahhoz meg épen nagyon rossz hely a Frangipani vár. – Átkozott
vár ez uram! (Axamita a pipája csutoráját, a zápfogára szorítva,
dörmögé oda Metell fülébe:) Ebben a várban nem szabad
csókolódni.</p>
<p>– Azt is tudom. – Minden ember tudja, hát előttem sem lehet
titok. A Frangipani várban nem szabad egy férfinak megcsókolni egy
nőt. – Az a leány nekem testvérem.</p>
<p>– Az már más.</p>
<p>– Azonkívül is én csak minden évben egyszer, legfeljebb kétszer
jövök ide azért, hogy megmondjam neki, mi történt az alatt a
világban? Senki ő hozzá más ide nem jön.</p>
<p>– De már arról bizonyos vagyok, uram.</p>
<p>– Azért mondom, hogy én rám nézve igen nagy nyereség az, hogy
kendet is itt tarthatom. Így a szegény hugom mellett lesz egy
nőszemély, a ki szolgál neki, a kivel elbeszélget; s ugyanazzal egy
személyben egy vitéz, bátor katona, a ki őt megvédelmezi.</p>
<p>– Bizonynyal az leszek, uram; erre már kezemet adom.</p>
<p>S e szónál Axamita őrmester leányasszony odanyujtá a tenyerét
Metell úrnak, a minél izmosabb, kérgesebb <span class=
"pagenum"><a name="Page_17" id="Page_17">-17-</a></span> tenyere
soha sem volt granátos őrmesternek. Metell úr megigérte neki, hogy
még egy bál dohánynyal is megjavítja a bérét, ha jól viseli
magát.</p>
<p>– S már most menjünk fel a várba, nézzünk körül, melyik része
volna a legalkalmasabb lakóhelynek? Az egész várat nem akarom
bebútorozni; elég lesz, ha három szobát lakhatóvá teszünk.</p>
<p>– Majd én egyenesen rávezetem az urat arra a három szobára, a
többinek aztán hagyjunk békét.</p>
<p>Axamita bement az őrházba, előhozta a nehéz kulcscsomagot, meg
egy bedrótozott lámpást, a miben már égett a gyertya; a kardja is
az oldalára volt kötve.</p>
<p>– Majd én előlmegyek.</p>
<h2>FRANGIPÁNI VÁRA.</h2>
<p>A Puntától kezdve fel a várig erős magas kőfal vonul fel, mely
tágas tért foglal körül. A tért mindenütt aszúfű fedi, rozsdás fák
törzsei meredeznek fel itt, amott, levél nélkül; egy-egy kék, vagy
sárga gyümölcs az ágon mutatja, hogy az fügefa volna. A leveleit
elhordta a bóra; magát is elvinné, ha jól meg nem kapaszkodnék a
földben.</p>
<p>A kőkerítésnek kifelé két erős vasrács kapuja van: az egyik a
kikötő felé nyílik, a másik a Valle drio Porto Ré országútjára
vezet. «Nyílik», «vezet», csak szójárás; be van az rozsdásodva mind
a kettő, s keresztül-kasul nőtt rajta a nagy veres bogyójú boróka:
a dalmata partok otthonos bozótja.</p>
<p>Maga a vár tömör négyszögű épület, mind a négy szögletén egy-egy
termetes gömbölyű toronynyal. A négy szárny mindegyikén hét magas
ablak van, földszint és emeleten; csak a tornyok kétemeletesek, hat
ablak van egymás fölött, minden ablakon erős vasrostélyok.</p>
<p>Kívülről rideg, visszariasztó a várkastély alakja, inkább
<span class="pagenum"><a name="Page_18" id=
"Page_18">-18-</a></span> romnak néz ki, minthogy az alacsony
tetőzet nem látszik ki a magas homlok-párkányfaltól.</p>
<p>Mikor azonban a kapuja feltárul, gyönyörű építészeti perspektiva
lepi meg a belépőt: a vár mind négy szárnyát földszint, úgy mint az
emeleten széles folyosók futják körül, a miket tág ívre hajló
boltozatok emelnek, a földszinti boltozatok oszlopai tömörek,
négyszögletüek, rusticus fejezettel és talapzattal, az emeleteké
karcsu pseudojoniai márványpilléreken nyugszanak; e sok boltozat és
oszlop szabályos és mégis változékony tárlata, mindenféle
árnyékaival és tört fényeivel, megragadó képet mutat.</p>
<p>A széles, négyszögű kőlapokkal kirakott udvar közepén áll a
márványból faragott kút medenczéje; rajta a kettős czímer-paizs egy
marquis-koronával összefoglalva; az egyiken a kenyeretdagasztó
oroszlán (Frangipani), a másikon a szárnyas torony (Zrínyi).</p>
<p>Axamita körülhordozta az új gazdát a folyosókon: a szobákba
nincs miért betekinteni; azután levezette a pinczébe: azt már
inkább érdemes végig nézni, mert annak sok rekesztéke van. Az
egyikből egy tágas cseppkő-barlang nyílik, a mit hajdan
mulatóhelynek is használtak; hő nyárban ott megfagy a víz.</p>
<p>A tágas korridorokról vezetnek fel széles kőlépcsők a
folyosókra, s azokból az egyes tornyokba.</p>
<p>Mindegyik toronyból új meg új, elragadó panoráma nyílik meg a
néző előtt.</p>
<p>A buccarii öböl felé fordult torony ablakából végig látni az
egész kikötőn, a hegyoldalba felemelkedő városon, verestetejű
házaival, a regényes omladványon a város fölött; – a Porto Ré felé
tekintő toronyból a kertekkel, szőlőkkel körülvett városka tünik
fel, a komor Zrínyi várral, – az északi torony a kietlen Karst
fehér sziklaoldalára bámul, a min egyedüli épület a Calvaria, s
egyedüli emberlakta hely – a temető.</p>
<p>Legelragadóbb a kilátás a déli toronyból; innen egész a fiumei
öbölbe belátni, háttérben a Monte maggioreval, <span class=
"pagenum"><a name="Page_19" id="Page_19">-19-</a></span> Cherso és
Veglia szigeteivel, távol tengerről jövő vitorlás hajóival. Ott még
a hegyoldalakat őserdők sötétzöldje borítja.</p>
<p>Metell úr mind a négy tornyot sorba járta. Három szoba egymás
fölött, rovátkos boltozatokkal, képezi e tornyok belsejét. A három
első torony mindegyikének a szobáiban a falak tele vannak firkálva
nevekkel, tréfás és méla mondatokkal, franczia és olasz nyelven;
közbe-közbe egy-egy torzkép. A negyedik torony szobáinak falai
nincsenek befirkálva; hanem valami kezdetleges szobafestészetnek a
nyomait mutatják. Ez a torony abban is külömbözik a többitől, hogy
az ajtók küszöbei fekete márványból vannak, s felül a párkány
czopfján egy-egy durván faragott férfi-fő mered ki.</p>
<p>– Én ennek a toronynak a három szobáját választom a hugom
számára lakásul. Mondá az új vártulajdonos.</p>
<p>– Akkor bizonyára az egyedüli lakható helyet találta ki az úr a
várában, a mibe rögtön beköltözhetni; mondá Axamita őrmester
leányasszony.</p>
<p>– Örülök rajta, ha a véleményeink mindjárt a kezdetnél így
összetalálkoznak. Hordassuk fel a bútorokat és egyéb csomagokat
rögtön a hajósokkal. Élelmiszerek pinczéjének, azt hiszem, legjobb
lesz a cseppkőbarlangot használni; mert az folyvást maga ujítja meg
magát.</p>
<p>– Ezt is jól gondolta ki az úr. No hát menjünk a bútorokért, a
míg világos van.</p>
<p>(Vajjon mi jót találhatott Metell abban, hogy ennek az épületnek
egy osztálya megujítja magát? Saját tehetségéből, a régi stukkatur
réteg lecsepeg, s új pádimentumréteg kövesül belőle.)</p>
<p>– Még valamit akarok az úrnak megmutatni, mondá Axamita, kinek
ez egész séta alatt ki nem szakadt a pipa a szájából, egyre fujta a
füstöt a kegyetlen komisz dohányból, a mit a katonák számára
árulnak.</p>
<p>A földszinti folyosóról nyilt egy kis alacsony vasajtó a
szabadba. <span class="pagenum"><a name="Page_20" id=
"Page_20">-20-</a></span></p>
<p>Mikor azon kiléptek, Metell urat meglepte a váratlanul talált
kincshalmaz.</p>
<p>Igazán kincs volt: egy kis kertecske, tele délszaki növénynyel.
Az egész kert nem nagyobb hosszában húsz, széltében hat lépésnél.
Azt is csak úgy lehetett a pusztító természettől eldaczolni, hogy
roppant sziklákból két öles falat raktak körüle, a min a hegyekről
alárohanó északi szél dühe megtörik; csupán a tenger felé van egy
kis rés törve a falon, a honnan meredek sziklamélységbe látni alá.
A kert el van hanyagolva; látszik, hogy rég nem laktak itt oly
emberek, a kik virágokban gyönyörködnek; hanem egy terepélyes nagy
rozmaringbokor mégis fel van kötözve egy a fal mellől kihajló vén
olajfához, úgy hogy az ott természetes lugast képez s ez alá van
támasztva egy nagy laposkő ülőhelynek.</p>
<p>– Ez az olajfa ér legtöbbet az egész háznál. Mondá Metell.</p>
<p>– Meghiszem azt, erősíté Axamita. Az egész esztendőre való olaj
kikerül róla a házhoz. Még most is van a tavalyiból.</p>
<p>Azzal félretolta a nagy lapos követ s felfedezte az alatta levő
gömbölyü medenczét, a mi csak úgy egyszerűen a sziklába volt vájva;
a morlákoknak ilyen az olajtartó edényük.</p>
<p>– Megkóstolhatja az úr: még most is édes és friss.</p>
<p>Metell úr azt is megtette. Pedig nem azért becsülte olyan nagyra
azt a szép ezüstlevelű fát ott a sziklaoldalban.</p>
<p>– Hanem erről a fáról senkinek se szóljon az úr, figyelmezteté
őt Axamita; mert ha megtudják azok az urak odalenn, hogy itt még
egy olajfa is van: arra külön fognak liczitácziót tartani.</p>
<p>Metell úr elnevette magát.</p>
<p>– Én pedig ezt nem azért mondtam, hogy nevessen rajta az úr.
Ezen a vidéken az a szokás, hogy ha egy darab földet eladnak, s
annak valamelyik szegletében van egy <span class="pagenum"><a name=
"Page_21" id="Page_21">-21-</a></span> olajfa, vagy egy
gesztenyefa, azt nem adják el együtt a földdel: az a régi gazdánál
marad; abból az egy fából egy egész familia megél; azt beirják
külön nagy könyvbe, s mikor egy olyan fát dobra ütnek,
elliczitálnak, akkor lenne ott az úr, majd meglátná, hogy tudnak
itt egymásra igérni az emberek: száz forintjával! föl, ezerig;
kétezerig. A vén olajfa, maronifa: kincs! Ha kikottyantja az úr,
hogy az olajfa itt van, elütik a kezéről; mert az olasz idegennek
fát meg nem enged venni; s akkor aztán tűrnie kell, hogy a vevő
keresztüljár a várán az olajfájához.</p>
<p>– Elfogom titkolni a jókedvemet.</p>
<p>Ideje volt lemenni a tengerparthoz; mert a nap már régen
leáldozott s csak a hosszú nyári alkony tartotta még a
világosságot, az ég narancssárga volt, alján rézvörös gőzkörbe
hanyatló, a mi az aczélkék tenger szinével oly vakító ellentétet
mutatott; közelgett az éj s Metell úrra még jó darab munka
várt.</p>
<p>A mint a kikötőhöz leértek, a hajósmester eléjük jött s elkezdte
feltartóztathatatlan ékesszólással magyarázni, hogy az alkonyattal
együtt milyen kedvezőre fordul a szél, ők most könnyen
visszavitorlázhatnak a Buccariba. A Tonnaráról jelenték, hogy
roppant mennyiségű tinhal futott be a halkelepczébe; azt dolog lesz
felszállítani a fiumei halpiaczra. Azért szeretnék, ha az úr
megengedné, hogy a holmit kirakják a partra. Majd reggel aztán
visszajönnek mindent felhordani a várba. Akkor őt is
visszaszállítják Fiuméba. A mostani fuvart azonban óhajtaná a
markában látni.</p>
<p>Metell úr nem talált semmi különöst a kivánságban: kifizette a
hajósmestert. Perczek mulva ki volt rakva mindenféle czók-mókja a
partra. A hajósok eloldták a lánczot, kifeszítették a vitorlát, s a
sík tenger hullámfodrain tova sikamolva integettek vissza Metell
úrnak: «a rivederci!»</p>
<p>– Ezek a birbonik most az urat gyöngén bolonddá tartották, mondá
Axamita; az ideig bele nem ártva magát az urak dolgába.
<span class="pagenum"><a name="Page_22" id=
"Page_22">-22-</a></span></p>
<p>– Nem engem.</p>
<p>– Azok csakhogy a pénzüket megkaphatták az idejövetelért, nem
fognak holnap reggel idejönni, hogy az urat visszavigyék
Fiuméba.</p>
<p>– Azt előre tudtam.</p>
<p>– Pedig Porto Réban sem fog az úr senkit kapni, a ki a szekerére
fölvegye, vagy a szamarát odaadja, hogyha innen a vár felől látja
az urat jönni.</p>
<p>– Attól sem ijedek meg! Mire való a két jó láb? Nincs Fiume
olyan messze Portó Rétól, mint Moszkva Páristól.</p>
<p>– Az már igaz.</p>
<p>– Arra is el voltam készülve, hogy ezt a bútorfélét innen a
parttól a várig majd felhordjuk szépen mi ketten magunk.</p>
<p>– Nem, uram, mi ketten nem.</p>
<p>– Hogyan? Kend nem segítene nekem?</p>
<p>– Majd felhordom én magam.</p>
<p>– De ezek nehezek. Egy fortepiano is van itt.</p>
<p>– Fortepiano! szólt megvetőleg Axamita. Hát mikor Wagramnál egy
ágyúnk megrekedt a sárban, s nem bírták kivontatni… eh, mit papolok
én a régi dolgokról? Gyere fortepiano!</p>
<p>Azzal a nehéz hangszekrényt alávetett karral felnyalábolva,
felállítá egyenesen a vékonyabb végére, a vastagabb részét
átkötötte hevederrel, a hátát neki vetette, a hevedert a két hóna
alá ölté, s azzal a zongorát a hátára döntve, megindult vele egyes
egyedül, fel a hegytetőnek: még a lába sem ingadozott. Hozzá
szoktatták már az ilyen czepeléshez Axamita őrmestert még
leányasszony korában, a mikor még talán vőlegénye is volt, s annak
a ládáját, nyoszolyáját czepelte így a hátán Fiumétól Porto
Réig.</p>
<p>Mikor az utolsó darab podgyászt is vállára vette Axamita, azt
mondá neki Metell úr:</p>
<p>– Ezt a ládát majd bontsa fel kend őrmester, Axamita
leányasszony, találni fog benne meszet, vasgáliczot, chlórmeszet
<span class="pagenum"><a name="Page_23" id=
"Page_23">-23-</a></span> és hozzávaló pamacsokat. Mielőtt az
udvarról a szobákba felvinné a bútorokat, kérem, meszelje ki ezzel
a keverékkel mind a három szobáját annak a toronynak.</p>
<p>Axamita a szemébe nézett élesen.</p>
<p>– Tehát az úr teljesen ismeri az itteni állapotokat?</p>
<p>– Egészen ismerem.</p>
<p>– Jól van, úgy teszek.</p>
<p>– No hát jó éjszakát, Axamita őrmester leányasszony. Én most
ballagok vissza Fiuméba, holnap estére eljövök másodmagammal. Addig
fogja ezt a borravalót.</p>
<p>Axamita megnézte, arany volt. Ilyen még nincs a fazékban. A
szájába vette az aranyat.</p>
<p>– Azon a kapun a Valle felé kimehet az úr az országútra, utasítá
aztán a vár urát. Nincsen zárva, csak erősen kell feszíteni, mert
meglehet, hogy a sarkába rozsdásodott.</p>
<p>– Talán mégis jó volna ezentúl zárva tartani azt a kaput.</p>
<p>– Nem tudnám ki ellen? Nem jön ide ember, mondá Axamita s neki
indult az utolsó málhával, jártában vígan fütyülve az ismeretes
moszkvai nótáját a nagy Napoleonnak: «Már siess hazádba vissza vert
seregem! Nekem ez a muszka klima nem egem.»</p>
<h2>A KIT SEHOL SEM FOGADNAK BE.</h2>
<p>A mint Metell a Valle Drazsicza felé nyiló rácsajtaján a várat
kerítő falnak kilépett, egy egészen begyepesedett utat talált maga
előtt. Más vidéken az országút mellékén szokott a fű zöldülni, s a
közepén van a kő; ennek a két oldalán volt a kő, a közepén a
pázsit. Az út egy hosszan elnyuló házcsoport felé vezetett. A házak
mind alacsonyak, sajátságos sárga szinű téglából építve,
tetőzetüket korhadt hajópalánkok képezik, a miket tatarozott
dereglyékből hasznavehetlenül kihánytak. Minden házhoz van egy kis
<span class="pagenum"><a name="Page_24" id=
"Page_24">-24-</a></span> kert, kőrakással körülkerítve. A kertben
emberek dolgoznak. Késő est ugyan már az idő, a csillagok is
feljöttek, de az emberek mégis kapálgatnak a kertben. De vajjon
emberek ezek? Az úton végig haladó léptek hangjára ki-kinéz egy-egy
fő a kerítésfal végén, de vajjon néz ez a fő?</p>
<p>Metell összeborzadt, mikor a legelsőt meglátta.</p>
<p>Ezeken a fejeken nincs emberi ábrázat.</p>
<p>Az egész arcz helyét egy veres duzma daganat foglalja el, mely
homlokot, állat egybefoglalva, valami tökforma gömböt formál.
Szemek, orr, száj csak egy-egy nyilással vannak jelezve e sima
gömbön. Azért dolgoznak alkonyat után ezek a rejtélyes lények, mert
a napvilágot nem állják ki a szemeik. Valamennyi arcz, mind
egyforma sima lap, a miről le van törülve az Istenkéznek minden
munkája. Nem lehet megismerni, ki a férfi, ki az asszony? Már a kis
gyermeknek is olyan az arcza. Hát a beszédük micsoda ez elijesztő
rémeknek! Állati süvöltés, semmi egyéb. Talán mégis megértik
egymást? Idegen hiába akarna velük beszélni, még ha le tudná is
küzdeni magában azt a vérfagyasztó borzalmat, a mi egy ilyen arcz
láttára végig fut testén, lelkén.</p>
<p>Metell sietve haladt végig e szomorú házak előtt, s csak akkor
vett teljes tüdejével lélekzetet, mikor az utolsó házat is
elhagyta.</p>
<p>Minő rettenetes hely ez!</p>
<p>Úgy hivják e házcsoportot, hogy «Rovina».</p>
<p>Tovább is fű lepi az utat, egész a Contrada della Sanitáig, a
hol az úteltérésnél hat akáczfa van ültetve. Ezt a francziák hozták
ide, még akkor ujság volt Európában.</p>
<p>Metellnek, ha Fiuméba akart visszatérni, rövidebb útja lett
volna a Cisterna di Kalina ösvényét választani. Szándékosan tért
emerre az útra. Egészen bizonyos akart lenni a maga dolga
felől.</p>
<p>Azt akarta megtudni, hogy vajjon tökéletesen ki van-e zárva a
világból a Frangipáni vár?</p>
<p>A legelső épület, a mit a Porto Ré felé a Drazsicza <span class=
"pagenum"><a name="Page_25" id="Page_25">-25-</a></span> völgyből
felfelé vezető úton maga előtt talált, a hajdani Zrínyi vár.</p>
<p>Az is volt már azóta minden, még szinház is, vándor
komédiás-trupp számára, ez időszerint Paulinusok használták
kolostorul. Roppant nagy épület; tizedrésze sincsen lakva; három
kaput is végig dörömbölhet a jövevény, a míg az egyik mögött
megszólal valaki. Az a lakott rész.</p>
<p>A nehéz kapun van egy nyilás, azon egy tonzurás fő tekint ki a
zaklatóra, vendéggyülölő ábrázattal.</p>
<p>Metell éjszakai szállást kér. Nem értik. Ha latinul beszél,
görögül felelnek neki, ha görögül szól, dalmata nyelven
válaszolnak, utoljára mindenféle nyelven megáldják, s egy hosszú
botra tűzve egy kis vakarcsczipót dugnak ki eléje. Elveheti a botot
is, a czipót is, s utazhatik vele tovább.</p>
<p>Azután következik egy másik termetes épület. Mai napság templom,
furcsa tetejű toronynyal, akkoriban ærarialis épület volt, sóház.
Itt hivatalnokok laktak. Egy uniformisos úrféle kinn állt az ajtón
s aztán becsukta azt maga után, s mire a jövevény odaért, már egyik
ablakban volt látható, s csak onnan a vasrostély mögül eredt szóba
a látogatóval. Ezzel szépen németül kezdett el beszélni Metell; a
mire az is igen szépen németül válaszolt: «hören Sie, sehen Sie»
egyébiránt hivatalos nyiltsággal kijelenté előtte, hogy olyan
embert, a ki a Frangipáni várból jön, ærarialis épületbe
bebocsátani nem lehet. Ez már csak természetes.</p>
<p>Tehát megtudta, hogy ezek már ügyeltek az ő ideérkeztére a
tengeri oldalról.</p>
<p>Innen elutasítva, felkerült a piaczra, a mi tulajdonképen egy
széles utcza. Annak az egyik oldalán van a Narodna Kavana, nemzeti
kávéház, a másik oldalán az Albergho francese; mind a kettő
vendégszálló hely. De úgy az egyiknek, mint a másiknak az ajtaja
előtt nagy fustélyokkal ellátott marczona csoportok álltak, a kik
előre <span class="pagenum"><a name="Page_26" id=
"Page_26">-26-</a></span> jelezték ellenséges álláspontjukat,
kiabálással úgy mint botemelgetéssel, hogy oda be ne próbáljon
menni. Az utcza közepén kellett maradnia. A kiabálásból ezt a két
szót vehette ki legsűrűbben: «Rovina» és «Szkriljevo».</p>
<p>Innen is elutasítva, a Contrada del Cafféen végig ballagott s
megállt a város legszebb háza, a Casa Tomaz előtt, melyet hatalmas
kőfal véd a szelektől; maga a fal minden hasadékaiban tele nőve
piros virágú verbascummal.</p>
<p>Ennek a czifra vasrács-kapuja előtt a szánalom gerjesztés módját
kisérlé meg. Egy vénasszony jött eléje. De az annyit fecsegett
neki, hogy szóhoz nem juthatott tőle, egymással ellenkező
kifogásokkal utasítva el a kérezkedőt. Úgy látszik, hogy el volt rá
készülve, hogy reggelig tartja beszéddel, de be nem ereszti. Az
utolsó mentsége az volt, hogy nincs itthon az uraság; pedig minden
ablak ki volt világítva.</p>
<p>Akkor a Porticcio felé fordult, keresztül a híres Squero felett
elvivő úton, a mit VI. Károly építtetett; ott kezdődik az a
házcsoport, a minek Cala Karinska a neve; az utczának a neve
Contrada de Hrtics. Csupa jómódú gazdák házai, a miknek a kertjei a
kies «Drága» völgybe vezetnek le, tele baraczk-, cseresznye- és
fügefákkal, a kerítésfalak befuttatva szőlőlugasokkal.</p>
<p>Itt, a mint egy háznál bezörgetett szállást kérni, azzal
feleltek neki, hogy rálőttek az ablakból puskával. Az átelleni
falról visszapattanó golyó bizonyítá, hogy a felelet nem volt
tréfa. A lövés után pedig azt kiáltá neki egy goromba mély hang:
«eredj vissza Rovinába!»</p>
<p>Tehát itt is értesülve vannak már!</p>
<p>A szép kis Drága völgynek az átelleni hegygerinczén van egy
másik házcsoport, a mit «Bany»-nak hivnak; a rákövetkező völgy neve
Lukes. Ez ősrégi kőris-, szil- és cserfákkal van benőve. Gyönyörű
menedék minden üldözöttnek.</p>
<p>A sötét őserdő mélyében rejtett házaknál megint változtatott
<span class="pagenum"><a name="Page_27" id=
"Page_27">-27-</a></span> a bejuthatási kisérletén Metell.
Üldözöttnek, hősnek adta ki magát.</p>
<p>E házak lakói mindenkor jó egyetértésben szoktak élni az ilyen
fajta néppel. De azért még sem bocsátották be.</p>
<p>– Ha mindjárt maga Scanderbég vagy, sem lépsz be, ha egyszer a
Frangipáni várban voltál!</p>
<p>Már itt is értesülve vannak hát!</p>
<p>Tovább ballagott a csendes éjszakában. Rátért arra a kopár
lejtőre, a mi a Drága völgytől Fiume felé hajlik alá. Puszta,
sivatag sziklatájék, kutyatej, borókabozót az egyedüli növényzet
rajta, a csillagos égre sötéten mered fel egy roppant nagy
keresztfa, körülburjánozva agnus castus bokrokkal. Közel hozzá egy
mély, kráteralakú szikladöbörben volt egy cisterna, a minek a
teteje le volt zárva lakattal. A víznek nagy becse van itten. Az
északi oldalán a döbörnek van egy barlangforma üreg a sziklában, a
mi ki van toldva egyszerű kőrakással emberi lakásformává. E kőkori
gunyhóban lakik annak a cisternának az őre, a kire a lakatnak a
kulcsa van bizva. Vándoroknak, búcsújáróknak ő szokta azt
felnyitogatni, s kap tőlük azért valami sovány alamizsnát.</p>
<p>A sivataglakó épen lakomához készült, ürgét fogott, azt sütötte
fanyárson, borókatargalynál. Biz az szegény ebéd.</p>
<p>Metell ennél is megkisérlé a szálláskérést, fényes tallért
tánczoltatott a tenyerében; le is ejté a földre, hogy csakúgy
csengett. Nem csalta ki vele az odujából a troglodythot.</p>
<p>– Rovinában voltál! Kiálta az rá. Ha zsák aranyat hoznál, azt
sem hagynám behozni az odumba. Eredj Isten hirével.</p>
<p>Azután csak arra akarta rávenni Metell, hogy nyissa ki számára a
cisternát, egy ital vizért.</p>
<p>– Elmenj! Nem kapsz! Hagyj nekem békét. Az én cisternámba bele
nem kóstolsz, ha ezüstté változol is, mint a tersatói apostol.
<span class="pagenum"><a name="Page_28" id=
"Page_28">-28-</a></span></p>
<p>… Metell meg volt elégedve a tapasztalatával. Ilyen hely kellett
neki épen. Egészen megnyugtatva tért le a Fiume felé vezető útra s
reggelre visszaérkezett.</p>
<h2>MILIÓRA.</h2>
<p>Nagy ritkaság tükörsima tengert látni: a quarnerói öbölben Fiume
előtt gyakori tünemény az.</p>
<p>Lefestve is láttam egyszer ezt a képet. Így tiszta képtelenség.
Úgy tetszik, mintha a festő a legvakmerőbben akart volna visszaélni
a színekkel, hogy próbára tegye a laikus néző hiszékenységét, a
kinek el kell fogadni, hogy ez a tarkabarka simaság itt a tenger,
egy darabon rózsaszínű, másikon topáz-zöld, az előtérben átlátszó
ultramarin, itt-amott hófehér, a hogy egy nyári felleg
visszatükröződik benne, a távolban az ég határán ezüst-fehér, s a
hol a partot éri, a buccari öböl előtt, ott nem hogy a magasra
kiemelkedő várost tükrözné vissza, hanem egy hosszú sötét
buzavirágszínű sávval válik el élesen a száraz földtől. Feketék
rajta csak a távolban repülő vitorlák. Magam is azt hittem, hogy ez
a festő színkáprázata; a míg ugyanazt a képet az élő természetben
nem láttam magam előtt.</p>
<p>Ilyenkor élni látszik a tenger, a mi nem ellenmondás; mert a
nyugvás a fenséges, nagy, kiterjesztett egyetemességre szól, a sima
tükör alatt rajként pezsg, forr, viczkándozik a tengervilág ezernyi
alakú népessége, közel a felszinhez, egy-egy felveti magát a víz
szinére nagy locscsanással; amott a libegő sirály csap le egyenesen
a martalékja után; a tin-halaknak egész hadoszlopa húz hosszú ezüst
vonalt a sík tengertükör lazur szinén végig, vezetője magasan
fentartja a fejét a vízből. Nagy néha fölreppen egy repülő hal,
indiai vendége az adriai tengernek, s fecskeröptével czikázza át a
levegőt. A tengeri fecskék is kéjcsónakázást tartanak, párosával
ráülnek egy-egy korhadt <span class="pagenum"><a name="Page_29" id=
"Page_29">-29-</a></span> darab fára, a mi a felszinen úszik, s úgy
engedik magukat himbáltatni.</p>
<p>Az emberek pedig halásznak. Minden poézisben legtöbbet ér a
prózai valóság. Ilyenkor aratás van a vizek alatt.</p>
<p>Szerelmes emberek pedig, a kik párosával ülnek egy csónakban,
azok még okosabban tudják tölteni az időt. A mit maguk el nem
mondanak egymásnak, elmondja nekik az andalító táj, az aranyködbe
fátyolozott szigethalmok, a partok olajfaligetei, a méla csend, s
azok azt megértik.</p>
<p>Talán az is valami ilyen boldog pár lehet, a kit egy karcsú
sandolin a part hosszában végig sikamlit a rózsaszínű tükrön.</p>
<p>Csak ketten vannak: egy férfi, meg egy nő. A férfi evez, a hölgy
a hajó hátterében ül, négy rúdra kifeszített sárga ernyő alatt.</p>
<p>A férfi Metell úr, ismerősünk már.</p>
<p>A hölgy-alak arcza és termete örökül látszott rá maradni
valamelyikétől azoknak a hidegvérű istennőknek, a kikről a mythos
azt pletykázza, hogy legfeljebb egyszer engedték magukat valami
gyöngeségtől meglepetni: Diana, vagy Minerva lehetett az őse, talán
inkább még a hellen másodlataikban: Artemis, vagy Pallas, mert az
arczéle inkább görög, mint római. Ez az egyenes homlokkal csaknem
egy vonalt képező orr, a vékony, finom metszésű czimpákkal; ez a
classikus szemöld, hosszú, keskeny és egyenes, ez a csigametszésű
száj, ez a telt gömbölyű, kissé előre domboruló áll, a porczelánhoz
hasonló átlátszóságú arczszín, s a hollófeketeségű tömött haj. Csak
a szemei kékek.</p>
<p>A mennyit a termetéből látni, az is egészen szoborminta. Fiatal
még nagyon, csak nem rég hagyta el a gyermekkort.</p>
<p>A férfi egy szép csónakosdalt énekel, rövid pihenést tartva az
evezésben. <span class="pagenum"><a name="Page_30" id=
"Page_30">-30-</a></span></p>
<div class="poem">
<div class="stanza"><span class="i0">Jőjj lanyha esti
szellő,<br /></span> <span class="i2">Suhanj be
ablakán,<br /></span> <span class="i0">Mondd meg
szerelmesemnek,<br /></span> <span class="i2">Ő a legszebb
leány!…<br /></span></div>
</div>
<p>A leány a mély vízbe bámul le, mely most olyan kék, mint az
ultramarin. A sziklapart egész negyven láb mélységig látható,
odanőtt spongiáival, koralljaival s az azok közt heverő
holothuriákkal.</p>
<p>Egyszer mosolyra is nyilnak az ajkai, a korallpiros hasadékon át
két sor igazgyöngyöt ragyogtatva.</p>
<p>Az átlátszó kék vízben, mely olyan, mintha a megfordított ég
volna, egy delfin viczkándozza körül a csónakot. Ez a tengerek
bajazzója, a ki ősidőktől fogva arról ismeretes, hogy az emberek jó
barátja, a ki odamegy a fürdő gyermekek közé játszani, felveszi a
kedvenczét a hátára s elviszi, megint visszahozza.</p>
<p>Metell borba mártott zsemlyedarabkákat hajigál a vízbe, s azokat
a delfin elkapkodja s még vigabban ficzkándozik utána.</p>
<p>Ha pedig egyszer-egyszer előveszi Metell a fuvoláját s egy áriát
eljátszik rajta, a delfin odasimul a csónakhoz, furcsa orrát
feltartja a vízből, úgy hallgatja a melódiát, akár meg lehetne
vakarni a fejét.</p>
<p>«Simon!» kiált neki Metell. S arra a delfin valami nyögő,
süvöltő hangot hallat. Tudja, hogy ez az ő neve. A halászok így
szokták hívni, mikor a tin-halakra vadásznak, s a delfinek
segítenek nekik azokat a hálójukba kergetni, mint a kopók.</p>
<p>A leánynak a hajában volt egy félig nyilt sárga rózsa. A mint a
csónakból kihajolt, ez beleesett a vízbe. A delfin rögtön elkapta,
hanem aztán rögtön ki is fútta a száján egy hatalmas vízsugárral,
úgy hogy a rózsát a leány elkaphatta röptében.</p>
<p>A rózsának a kelyhében volt egy kis skorpióforma állatkának a
héja. Az útközben ragadt rá a delfin torkából. <span class=
"pagenum"><a name="Page_31" id="Page_31">-31-</a></span></p>
<p>– Nézd, van egy udvarlóm a tenger fenekén.</p>
<p>Ezen mind a ketten csöndesen nevettek.</p>
<p>S újra szólt a barcarola:</p>
<div class="poem">
<div class="stanza"><span class="i0">«Jőjj lanyha esti
szellő.»<br /></span></div>
</div>
<p>S nagyon jó volt az invocatiót ismételni, mert arra a szellőre
nagy szüksége van annak, a ki még ma Porto Réig el akar jutni. Az
evező lassú eszköz.</p>
<p>S használt a hivás, az a buzavirágszínű sáv Buccari felől
elkezdett szélesedni, a tenger tükre fodrot kapott, eltünt róla a
sok tarka szín, a fehér felhők visszás képe, az esti szellő
megérkezett.</p>
<p>Ekkor aztán letette az evezőket a kezéből Metell, felhúzta a kis
háromszegletű vitorlát a rúdra, s lekapcsolta a sárga baldachint, a
szellő belekapott a vászonba, felduzzasztá, s akkor aztán magától
repült a tengeren a kis jármű. Metell odaülhetett a leány
mellé.</p>
<p>– Milióra! Nem találnád szépnek, mondá neki, átölelve a leány
derekát, ha én most az övemmel a kettőnk derekát átkötném, aztán
felfordítanám a csónakot s lemennénk szépen ebbe az átlátszó
világba, a hol a te első és egyetlen udvarlód lakik?</p>
<p>A leány arcza egy árnynyal sem változott erre a különös
kérdésre.</p>
<p>Gondolkozott rajta egy kicsit s csak vártatva adott rá
választ.</p>
<p>– Én még szeretnék élni.</p>
<p>– Még a Frangipáni várban is?</p>
<p>– Még ott is.</p>
<p>– Egyedül élni? Úgy élni, a hogy én elmondtam előtted? Magadban,
egyedül, senkitől nem látogatva, nem vigasztalva, nem szeretve?</p>
<p>– De nem is háborgatva.</p>
<p>– Sokáig! Talán évekig!</p>
<p>– Ráérek, fiatal vagyok.</p>
<p>– Zárdában, a hol egyedül lész?</p>
<p>– Hiszen jó társnéról gondoskodtál számomra. <span class=
"pagenum"><a name="Page_32" id="Page_32">-32-</a></span></p>
<p>– Tehát igyekezzünk.</p>
<p>Azzal ismét kezébe vette az evezőket, hogy gyorsabban
haladjanak.</p>
<p>Hosszú hallgatás után, a mit az evezők egyhangú locscsanása
osztott perczekre, ismét megszólalt a leány.</p>
<p>– Metell! Mondd meg nekem, hogy miért lettünk mi egyszerre ilyen
nyomorultak?</p>
<p>– Akarod megtudni?</p>
<p>– Ha tudnám, talán nyugodtabb volnék.</p>
<p>– Figyelj rá, hogy jól megértsd. Emlékezel Slavoniában arra a
szép kastélyunkra, a hol gyermekéveidet töltötted?</p>
<p>– Hallottam sokszor az anyámtól, hogy az a birtokunk zálogbirtok
volt csak, a mi fölött valami per folyt.</p>
<p>– Kiváltási per az ősi tulajdonos részéről. De hát akkor azt is
hallhattad az anyánktól, hogy nekünk viszont a Bánátban van az ősi
birtokunk, a mit nagyapánk elzálogosított; azért viszont mi is
folytattuk a pert. Mind a két per egyenlő stádiumban haladt előre,
egyik apellatából a másikba. Mind a kettő az utolsó instantia előtt
állt, a hétszemélyes táblánál, az itéletek csak a kihirdetésre
vártak. Az egyik itélet a javunkra, a másik a kárunkra szólt.</p>
<p>– Akkor hát ki lett volna egyenlítve a vesztés a nyerés
által.</p>
<p>– Tökéletes a számításod. A mennyit mi kapunk a birtokunkban
levő birtok nyertes tulajdonosától zálogváltságul: épen annyit
tartozunk mi lefizetni annak a birtokosnak, a ki a mi ősiségünket
köteles kiadni. Hanem hát ekkor közbejött valami.</p>
<p>– Micsoda?</p>
<p>Metell elővett a zsebéből egy darab pénzt. Mai nap alig fordul
az már meg emberi kezek között. Ifjukorunkban még igen népszerű
pénzdarab volt: schusztertallérnak hivták. Olyan nagy volt mint a
tallér; kettős sas volt rajta az egyik, s 30 krajczár a másik
oldalán. Rézből volt. <span class="pagenum"><a name="Page_33" id=
"Page_33">-33-</a></span></p>
<p>– Látod ezt? szólt Metell. Nem hiszed, hogy ezzel itt a közül a
két tengeri fecske közül az egyiket le tudom ütni?</p>
<p>A tengeren szép csendesen ringattatá magát két gerlicze nagyságú
madár egy úszó darab fán.</p>
<p>Metell rézpénze elrepült a kezéből, kétszer is felpattanva a
tenger szinéről, a mihez lapjával csapódott, a harmadiknál
csakugyan leütötte az egyik madarat.</p>
<p>– Kár volt harmincz krajczárt a vízbe dobnod, mondá Milióra.</p>
<p>– Ez nem volt harmincz krajczár, hanem csak hat.</p>
<p>– Hiszen az van rá irva, hogy 30.</p>
<p>– Hát épen azért vagyunk mi szegény emberek. Nagyon könnyen meg
fogod te ezt érteni.</p>
<p>– Az ám. Hallottam én azt már a zárdában is, hogy a mi kenyérnek
eddig egy forint volt az ára, az ezután csak négy garas lesz. Mi
azt hittük, hogy ezentúl igen jó dolog lesz szegény embernek
lenni.</p>
<p>– Hanem gazdagnak lenni lesz rossz dolog. Eleinte. Később aztán
majd a szegénynek is. A mikor elfogy a négy garas, s nem lehet
megkeresni a másikat. Különösen tréfás állapot pedig a mienk. A két
zálogos pörünk egyszerre folyt le. Semmi panaszunk sem lehet az
igazságszolgáltatás ellen. Az egyiket megnyertük, a másikat
elvesztettük, egészen jog és igazság szerint. Csak az a kis hiba
történt, hogy az ellenfelünk, a ki ellenünk megnyerte a maga
birtokára nézve a pert, minden követ megmozdított, hogy a
hétszemélyes táblának az itélete deczember harminczegyedike előtt
kihirdettessék, a másik ellenfelünk pedig, a ki ellen mi nyertük
meg a perünket, annyi prókátori furfangot hozott mozgásba, hogy a
mi itéletünket csak január elseje után hirdették ki. Ebből aztán az
a kis baj támadt, hogy nekünk el kellett fogadnunk a zálogváltsági
összeget fekete bankóban, nekünk pedig a magunk váltságösszegét
veresszemű bankóban kellene lefizetnünk. A mi pénzt kaptunk, annak
minden <span class="pagenum"><a name="Page_34" id=
"Page_34">-34-</a></span> ezer forintja kétszázra zsugorodott
vissza. Ennélfogva a zálogos birtokunkból kivetettek bennünket, az
ősit pedig nem adják vissza; s most itt lebegünk a tenger felett, s
nincs egyéb földünk, a hová lehajtsuk a fejünket, mint a
tengerfenék, vagy a Frangipáni vár; ahhoz még egy szerény kis
összeg, a mi meghalásra sok, de a megélésre kevés. Rád bizom a
választást: éljünk-e, haljunk-e?</p>
<p>– Én szeretnék élni.</p>
<p>– Hát rólam mit gondolsz?</p>
<p>– Te is! Te is. Neked is élned kell.</p>
<p>– Akkor haladjunk az én váram felé. Majd aztán elmondom, hogy
miért akarok hát élni, ha csakugyan «kell», hogy éljek? Én meg
akarom szerezni azt a pénzt, a mit ily végzetesen elvesztettünk, s
aztán kiváltom vele a birtokunkat.</p>
<p>A leány nagyot nézett a férfira.</p>
<p>– Hát tudsz te valamit, a mivel a világon pénzt lehet szerezni?
Tanítottak téged valamire? Mi akarsz lenni? prókátor? doktor?
kalmár?</p>
<p>– Úr!</p>
<p>– Mi hozzávalód van?</p>
<p>– Ész!</p>
<p>– S kitől akarsz te szerezni?</p>
<p>– A bolondoktól. Ne kérdezősködjél tovább. Elhatározott
szándékom, hogy ha most mindjárt a csapás heveny fájdalmában meg
nem ölöm magamat, ha te rá beszélsz, hogy éljek tovább veled
együtt, én magamnak elégtételt veszek a világon. Nekem minden
szemközt jövő ember adósom. Meg kell neki fizetni, a mivel
tartozik. Ha kevés van neki, keveset; ha sok van, sokat. A mennyi
van.</p>
<p>A leány rémület kifejezésével tekinte a beszélőre. Az elnevette
magát.</p>
<p>– Ne képzeld, hogy kalózzá akarok lenni. Nem szándékozom
utasokat rabolni ki, sem szárazon, sem tengeren. <span class=
"pagenum"><a name="Page_35" id="Page_35">-35-</a></span> Csak épen
egy tudományomnak, mondjuk, hogy genialitásomnak akarom teljes
hasznát venni.</p>
<p>– Tudományod van neked? Genialitásod? Sohasem hallottam én
erről. A mióta csak ismerlek, mindig azt tudom felőled, hogy soha
sem szerettél tanulni.</p>
<p>– A genie nem «tanul», hanem «tud». Hivatás, adomány, talentum,
vagy hányféleképen hivják? Talán inkább inspiratio. – Némely ember
holtig tanulja azt, még sem tudja soha, a másik bele se néz, mégis
érti. A hegedűnek Paganini kezében is csak egy nyirettyűje van,
aztán meg a Regenschoriéban is, azért az egyik mégis kis isten, a
másik pedig szegény kutya. A rajzprofessor kezében is csak úgy
ecset az ecset, mint a Kupeczkyében. Kean, mikor a szerepét nem
tudja és részeg, még akkor is csak «fölséges úr», a falusi komédiás
pedig, ha éjjel-nappal azt tanulta is, csak «hallja kend!» Napoleon
káplár volt.</p>
<p>A leány hitetlenkedő módon rázza a fejét.</p>
<p>– De hát mindezeknek az utánzására mégis csak kellett volna
valaha egy hegedűnek, vagy egy ecsetnek lenni a kezedben, a miről
én soha sem hallottam; szinészi tehetségedről nincs valami különös
véleményem. Napoleonná lenni pedig aligha kedvezők most az idők. Mi
az a te titkos adományod?</p>
<p>– Ne kérdezd tovább! Hidd el, hogy van. Álmodozzál felőle, a
mennyit akarsz. Gondold, hogy alchymista vagyok, feltaláltam az
aranycsinálást. Vagy képzeld, hogy valami olyan találmányom van, a
mi az egész világot meg fogja lepni. Teszem föl: ló nélkül hajtani
szekeret a földön, vagy repülni a levegőben. – Ilyesmi. – Gondold,
hogy titkos magnetismus segélyével meg tudom jósolni előre a lutrin
kihúzandó számokat, vagy az állampapirok jövendő árkeletét egész
bizonyossággal. Gondolj csodákat, lehetetlenségeket, csak azt hidd
el, hogy a mikor visszatérek hozzád (s egyszer minden évben
eljövök), kincseket hozok neked, azokat fogod őrizni itten, öt,
hat, talán hét évig is, mindaddig, a míg az elvesztett zálogösszeg
együtt <span class="pagenum"><a name="Page_36" id=
"Page_36">-36-</a></span> lesz. Akkor visszamegyünk az elhagyott
világba, átveszszük ősi birtokunkat s elfoglaljuk azt a helyet, a
mi bennünket rangunk szerint megillet. Addig pedig tűrsz és vársz,
mint a halott, a ki a feltámadására vár.</p>
<p>A leány kezét nyujtá Metellnek.</p>
<p>A Frangipáni kastély közeledett már. A déli tornyának egyik
ablakában gyertyavilág volt. Várták az érkezőket.</p>
<p>– Milyen szomorú hely! mondá a leány. Itt könnyen meg is
ölhetnek.</p>
<p>– Mondtam már, hogy emberi teremtéstől itt ezen a helyen ne
félj. Sehol a kerek világon meg nem vagy védelmezve rossz
emberektől (de jó emberektől is), csak itten.</p>
<p>– Mondtad, hogy az a nő, a ki mellettem lesz, annyit ér, mint
egy igazi férfi, bátor, szív és erő dolgában, de az mégis csak egy
ember.</p>
<p>– Nem is az a te védelmed, hanem egy «név».</p>
<p>– Egy név? Micsoda név?</p>
<p>– Az a név, hogy «Marguerita».</p>
<p>– «Marguerita»! S mi védelem van ebben?</p>
<p>– Ez egy csodálatos név. Úgy hangzik, mintha asszony neve volna.
Talán az is volt valaha, nem is olyan régen. Hanem most ezzel a
rémület csodáit lehet előidézni. – Ha a Frangipáni várnak minden
ablakából egy sugárágyu kandikálna elő, nem tartaná a partvidék
valamennyi vad népeit olyan rémületben, mint ez az egy szó. –
Próbát tehetsz vele majd. – Megesik, hogy a portoréi asszonyok,
erős sirocco idején oda mennek ruhát mosni a félhold alakú
sziklapadra, a hol a széltől védve vannak, de ha a toronyablakból
ezt a szót elkiáltod: «Marguerita»! látni fogod, hogy egyszerre
összekapkodják a félig szapult ruháikat, s elfutnak a valle felé. –
Ha egy halászcsónakot a tengeren olyan közelbe látsz jönni a
parthoz, hogy a halász a toronyból lekiáltott szót meghallhatja, az
a Marguerita névre egyszerre felszedi a hálóját s tovább
<span class="pagenum"><a name="Page_37" id=
"Page_37">-37-</a></span> evez. – Ha Orbán-napkor a morlák nép a
papjával, zászlóival búcsút jár a szőlőtvédő szent tiszteletére, s
történetesen arra a lejtőre is leszáll, a mi a vár felé van
fordulva, a Marguerita névre, a mit a toronyerkélyről elkiáltasz,
asszony, férfi mind félbehagyja az éneket, otthágy papot, zászlót,
Orbán patronust s menekül fel a hegytetőnek. Ezzel a névvel lőni
lehet, mint az ágyúval, kartács, kongrev-rakéta nem tesz olyan
pusztítást, mint ez az egy szó.</p>
<p>– Hiszem, mert te mondod.</p>
<p>Ezzel a szavával egész jellemét vallotta be Milióra. Olyan hite
volt Metell bátyjában, mint egy szentben, több! mint egy papban. A
mit az mondott, az látszhatott képtelenségnek, de mégis
szentigaznak kellett lennie. Azt úgy el kell hinni, mint testünknek
feltámadását: – nem értjük hogyan lesz? de bizonyosan meglesz. –
Talán hát a Frangipáni vár halottja is feltámad még az életre?</p>
<p>A naplement utáni zodiacus-fény dült kúpja még sokáig árasztá
kétes sárga fényét a tájékra, az ég három sávra látszott válni,
mint egy szétnyitott legyező, a középső opálszinü volt, a két
szélső aczélkék, élesen elválva, s csak lassankint engedve helyet a
csillagoktól áttört sötétkék éjszakának.</p>
<p>Alant világított a tenger. Az az ünnepies, rendkívüli
önkisugárzás világítá meg egész egyetemét, a mihez fogható
túlvilági kép nincsen. Minden hullámgerincz sziporkákat hány, az
evezőlapátról mintha tűzcseppek hullanának alá s a habot hasító
csónak után gyöngyvetéssel habzó fénybarázda marad. S a tündéri
üvegtengerben ott alant a vizek birodalmának népei játszák a magok
világtörténetét, egy éjszakára láthatóvá téve emberi szemeknek. A
tengerfenék virágos kertje pompázik, tavasz van talán oda alant? Az
állatnövények virágalakú fejei tátognak, a kagylók kitárják csodás
kelyheiket, a százkarú salpa, mint egy izzó vasdarab, süvölt
egyenesen végig a víz alatt, a pillangó alakú rózsáncz, a tenger
denevére röpköd szeszélyesen, <span class="pagenum"><a name=
"Page_38" id="Page_38">-38-</a></span> a quálok százféle fajzata,
fejkötőt, kalapot, koronát mimelve libeg, függő lámpás gyanánt a
körül megvilágított zöld hullámban; csoda-alakú szalagok
kanyarognak előre-hátra tekergő fordulatokban, s azok közt a tenger
milliónyi úszó szárnyas népe, ezüsttől, bibortól ragyogó
pikkelyeikkel, tüskés hátukkal lepénynyé szétterült, gömbbé
hordósult, kigyóvá elnyult idomaikkal, aranyként villogó merev
szemeikkel.</p>
<p>Milióra kihajolt a csónak oldalán, s úgy bámult alá merengve a
csodatüneményes világló tengerbe.</p>
<p>– Oh ne evezz! kéré Metellt, hadd tartson tovább ez az út.</p>
<p>– De pedig jó lesz, ha az evezőt feszítem, dörmögé Metell, s te
meg irányozd a kormányt jobban a part felé. Jó lesz innen sietni.
Nézd, hogy sietnek ott alant a tinhalak erre felé! hogy
ficzánkolnak a delfinek!</p>
<p>Milióra ugyan ezt sem tudta felfogni, hogy mi ok lehet ez a
sietségre, hanem azért tette, a mi mondva volt neki, part felé
kormányzott.</p>
<p>Egyszer aztán kezdett megérteni valamit, vagy legalább
sejteni.</p>
<p>Mélyen a foszforfénytől átlátszó tenger fenekén közeledett
valami sötét árny, egy iszonyú fekete tömeg, egy óriás, egy
leviathan. Az elől futott a többi ragyogó tengerlakó. Oly sebesen
haladt a vízben, mint a sas a levegőben, s idomtalan termete
daczára egyet-egyet ficzánkolt, s olyankor mintha fénykirobbanás
tört volna ki a tengerben, tűzoszlop gyanánt lövellt szét a
tüneményes sziporka-özön, egy pillanatra fényes homályába temetve
el a sötét alakot, – a másik pillanatban már messze onnan sikamlott
tova a sötét tömeg.</p>
<p>– Mi az ott? Rebegé Milióra. Látod azt?</p>
<p>– Látom. Az olaszok úgy hívják, hogy «pesce cane».</p>
<p>– Bántja az az embert?</p>
<p>– A természettudósok azzal a melléknévvel tisztelik meg, hogy
«emberevő». <span class="pagenum"><a name="Page_39" id=
"Page_39">-39-</a></span></p>
<p>– Megtámadhatja az a mi csónakunkat?</p>
<p>– Annyi neki a farkának egy ütésével összetörni ezt a csónakot,
mint nekem összetörni egy dióhéjat.</p>
<p>– Boldogságos szűz! Oltalmazz!</p>
<p>– Ne félj. Most nem tart felénk. Másfelé veszi az utját.</p>
<p>– Talán jól van lakva?</p>
<p>– A czápa soha sincs jóllakva. A tenger maga nem birja
eltartani. Étvágya örökkévaló. Hanem ezúttal mi megszabadulunk
tőle. Látod ott a scogliót?</p>
<p>A tengeröböl közepéből egy nagy sziklasziget emelkedik ki ezen a
tájon, északi oldalán egészen kopasz és fehér.</p>
<p>– Ott a tenger tükre felett láthatsz úszni egy sorban valami
sötét pontokat.</p>
<p>– Régóta nézém, azt gondolom, valami halak fejei azok ott.</p>
<p>– Nem. Azok nem halak, hanem tehenek. Ide tartoznak abba a kis
parti helységbe, a hol az olajfa erdőcskét látod. Ott nincs se fű,
se bokor, ott nem legelhetnek, azért minden reggel átúsznak a
tengerszoroson a scoglióra, annak a tulsó oldalán, a mi délnek
fordul, jó legelő van; a csorda ellátja magát. Ellenben a scoglión
nincsen víz. Az meg ide át van az innenső parton. Ezért este a
tehenek visszaúsznak a gazdáikhoz, a kik megitatják és megfejik
őket. Azoknak a feltartott orruk az, a mit egy hosszú vonalban
látsz elszórva úszni a víz fölött. A mi tisztelt barátunk ezek után
sovárog.</p>
<p>– S meg tudna enni egy egész tehenet?</p>
<p>– Egyszerre nem nyeli le, de ketté harapja, s úgy sikerül neki,
majd mindjárt meglátod.</p>
<p>Alig mult el nehány percz, mely alatt a tenger alól fel lehetett
hallani a delfinek csodálatos szomorú sirását, a midőn egy rémséges
bömbölés üvölte végig az éjszakában. Milióra az előttük keresztben
úszó fekete csoport közül egy szarvasfőt látott magasra
felemelkedni, a két első kapálózó lábával. Azután elbukott a fő s
vége volt az ordításnak. <span class="pagenum"><a name="Page_40"
id="Page_40">-40-</a></span></p>
<p>– De már most igyekezzünk ám ki a partra, mondá a testvére, mert
a czápának a tehénhúsra megszokott jönni az étvágya az emberhús
után. Szent Antal segíts! – Forduljunk szél mentébe.</p>
<p>Az áldozatul esett tehénnek az ordítása fellármázta az egész
környéket, a partlakók mindenünnen előrohantak a kalyibákból,
ordítozva: «pesce cane! pesce cane»! az olasz harczi lármája
rettenetes, s a vizek óriása gyáva, ha valaki nagyon kiabál rá,
megfordul, elmenekül.</p>
<p>Hanem a «pesce cane» kiáltó szóra egyszerre menekült valamennyi
kisebb jármű a tengerszorosban ki a partra; később valahol Buccari
körül egy brigg ágyuzni kezdett a tengerből felficzkándozó
szörnyetegre, a minek az természetesen nem nagy kárát vallotta.</p>
<p>– Már most én még a tengerre sem merek kijönni többé, se
csónakázni, se fürdeni, mondá szomorúan Milióra, mikor a partot
elérték, s a rémületéből magához téregetett.</p>
<p>Ezt pedig annál jobban szerette Metell. Így már most Milióra a
tenger felől is be volt zárva. Jobban még aligha gondoskodott bátya
a féltve őrzött hugáról, mint Metell. A szárazföldről őrt áll a
Marguerita, a tenger felől a pesce cane, benn a Frangipáni várban
Axamita strázsamester leányasszony. Ki férhetne itten hozzá?</p>
<p>– Az már igaz, hogy itt jól el leszek zárva a világtól.</p>
<p>Metell nem biztatta egy szóval sem az ellenkezőről, hanem kezét
nyujtá neki s vezette a Punta della Forterezza épület felé, a mi a
fosforeskáló tenger világánál valami óriási épületnek látszott
messziről.</p>
<p>Milióra egy vakmerő kérdésre határozta el magát.</p>
<p>– De hát miért nem viszesz te engem magaddal oda, a hova te
magad mégy?</p>
<p>– Furcsa kérdés! Azért, mert én olyan helyre megyek, a hol te
neked nincsen helyed.</p>
<p>– Micsoda hely lehet az?</p>
<p>– Francziául úgy hívják, hogy «champ des Tartares» – tatártábor.
<span class="pagenum"><a name="Page_41" id=
"Page_41">-41-</a></span></p>
<p>– Tatártábor? Hol az? Mi az?</p>
<p>– Azt én neked nem tudnám megmagyarázni, mert hiányoznak nálad a
megértéséhez való fogalmak.</p>
<p>– S te a tatártáborban akarsz a számunkra pénzt keresni? Nekem
egy tatártáborról az a fogalmam van, hogy ott a piszok és
nyomoruság ütötte fel a tanyáját.</p>
<p>– No látod? Én pedig azt tudom erről a champ des Tartaresról,
hogy ott van a világ minden kincse és pompája felhalmozva, a mennyi
ma elfogy belőle, holnap kétszer annyi támad helyébe, Egy
tündértenger, a mibe a bolondok folyvást hajigálják bele a
kincseket, hogy az okosak folyvást halászhassanak benne.</p>
<p>– Hát nincsenek ott asszonyok is?</p>
<p>– Az a baj, hogy nagyon is vannak.</p>
<p>– Hát ha én ott volnék, nem halászhatnék én is abból a tündéri
kincstengerből?</p>
<p>– Halásznod sem kellene, utánad repülne. Épen azért nem viszlek
magammal.</p>
<p>– Nem tudom megérteni.</p>
<p>– Nem is akarom, hogy valaha megértsed. Választhatsz a
tengerfenék, meg a Frangipáni vár között, de oda a hova én megyek,
nem jösz. Megátkozhatsz, hogy így eltemettelek élve, de ha magammal
vinnélek «oda», akkor átkoznál meg méltán és igazán.</p>
<p>Milióra elhallgatott. Hozzá szoktatták, hogy a mit nem tud
megérteni, azt el kell hinnie. – Most még egy új talánynyal
vizsgálhatta a csillagos eget: mi az a «tatártábor», a hol mesés
kincsek omlanak az emberek lábai elé, a mik futnak az asszonyok
után, s a hová neki nem szabad menni?</p>
<hr class="tb" />
<p>Az őrtanyán találtak az érkezők a tűzhelyre letéve egy lámpást,
benne égő olajmécscsel, embert senkit. – Ez azt jelentette
virágnyelven, hogy vegyék fel a lámpást s keressék meg vele az utat
fel a várhoz, Axamitának bizonyosan más dolga van. <span class=
"pagenum"><a name="Page_42" id="Page_42">-42-</a></span></p>
<p>Úgy is volt. Az egyetlen cseléd a kastélyban nemcsak major
domus, nemcsak garde-de-dame, kertész, hanem szakácsné is. Axamita
vacsorát főzött az érkező váruraság számára. Pompás vacsorára várta
őket. Volt risotto, sült kappan, articsoka, páczolt hal, még aztán
narancs és füge is és pour la bonne bouche tengeri tulipánok.</p>
<p>– Ejh ha! Axamita őrmester leányasszony, kend ma nagyon kitett
magáért. Pompás vacsorára várt bennünket.</p>
<p>– Hát az ezután is így lesz. A goszpodina tudom, hogy uri
ételekhez szokott.</p>
<p>Miliórának különösen megtetszettek a tengeri tulipánok. (Azt sem
tudta, hogy mik azok?)</p>
<p>– Ez is lesz mindennap.</p>
<p>– Pedig ez nagyon drága csemege, mondá Metell. Fiuméban csak a
pipistrellik asztalára kerül fel.</p>
<p>– Az ám. Mert csak buvárok szedhetik a mély tenger fenekéről, a
hol már rendes ember szeme nem lát.</p>
<p>– De hát hogyan jutott kegyelmed, Axamita őrmester leányasszony,
ennyi mindenféle drága jóhoz?</p>
<p>Axamita komoly arczczal felelt:</p>
<p>– Van ez mind itt a környékben elég. Jómódú emberek laknak
itten, a kik szeretik a jót.</p>
<p>– No hát legyen is minden jó a hugom számára, a mit
megkíván.</p>
<p>– Lesz uram. Bizony lesz. Nem lesz rám panasza, mikor
visszakerül kegyelmed megint.</p>
<p>– Aztán ehhez mind hagyok ám itt elégséges pénzt a hugomnál.</p>
<p>– Pénzt? Hát aztán mit csináljak én azzal a pénzzel?</p>
<p>– Mit? Hát kifizeti, a mit bevásárol.</p>
<p>– Hát kegyelmed azt hiszi, hogy én innen kijárok vásárolni
boltba, kafánába, mészárszékbe, aztán «adsza, nesze»! Hisz
agyonvernének, ha oda mennék közéjük. Utczán elhajigálhatnám a
pénzt, senkise szedné fel utánam.</p>
<p>– Hát micsoda? Csak nem «ötön» szerzi kend mindezt? <span class=
"pagenum"><a name="Page_43" id="Page_43">-43-</a></span></p>
<p>Axamita büszkén mutatott a mellén levő érdemrendekre.</p>
<p>– Uram! Axamita őrmester leányasszony nem lopott soha.</p>
<p>– Hát akkor ki teremti azt ide mind?</p>
<p>– Ki, no? szólt Axamita, hát – a Marguerita.</p>
<p>Milióra elbámulva csapta össze a tenyereit. Hát még azt is
megteszi a Marguerita? Nemcsak megvédi a várat köröskörül, hanem
még el is látja élelemmel?</p>
<p>Metell úr nem akart erről Milióra előtt beszélni. Inte a
szemével Axamitának, hogy menjen ki vele a folyosóra.</p>
<p>– Micsoda bolondság ez? A mit a rovinoi nyomorultak lopnak,
azzal akarja kend a hugomat eltartani?</p>
<p>– Kövesse meg magát az úr. A rovinoi nyomorultak nem lopnak, és
én nem vagyok nekik orgazdájuk. Ez egy olyan szó, a mi hiányzik az
emberi beszédből. A császárnak van egy dekretuma, a mi azt
parancsolja, hogy a rovinoi nyomorultnak nem szabad éhen
meghalni.</p>
<p>– Ez igen emberséges parancsolat.</p>
<p>– Igen ám, de senki sem ereszti őket a házához közel, hogy enni
adjon nekik, helyökbe sem hozza; annálfogva a császár azt
parancsolta, hogy miután a nyomorultaknak se ingyen, se pénzért nem
lehet élelmiszerekhez jutni, tehát ha valamit sötétben, alattomban
beszereznek, azért ne üldözze őket senki; a syndaco jegyezze fel az
észrevett kárt, s aztán küldje fel a lajstromot a fiumei podestához
esztendő végén, az fizesse ki a házipénztárból.</p>
<p>– Ilyenformán szabadalmazott lopás, a mit tesznek.</p>
<p>– Hát mit csináljanak mást? Élni csak kell, ha már az Istennek
úgy tetszett, hogy ilyen állatok is legyenek a világon. Én vagyok
ennek a szerencsétlen fajnak a felügyelője.</p>
<p>– S kend nem fél velük érintkezni?</p>
<p>– Én? szólt Axamita, végig húzva a kezét az arczán. Hát úgy
nézek én ki, mint a ki valakit még megcsókolhat? <span class=
"pagenum"><a name="Page_44" id="Page_44">-44-</a></span></p>
<p>(Különös egy mondás, de úgy látszik, Metell úr megértette, mert
belenyugodott.)</p>
<p>– És e szerint mind azt, a mi jövőben a hugom asztalára fog
kerülni, a rovinoi szerencsétlenek szerezgetik össze a
környékből.</p>
<p>– Igen. Sötét éjszakákon, a mikor más nem lát, ők ellenben igen
jól látnak a veres szemeikkel, szuroksötétben és tengermélységében.
És tőlem csak az utasítást kapják, s azért háládatosak. Senkinek
sem esik kára. A császár megfizeti, a mit a nyomorultak elvisznek.
Sokan nem is követelik.</p>
<p>Azt mondják, elvitte a Marguerita.</p>
<p>Milióra erre a névre utánuk jött.</p>
<p>– Mit beszéltetek a Margueritáról? kérdezé Metelltől.</p>
<p>– Rendbe jöttünk vele. A mit a Marguerita az én kastélyomba
felhord, azt én majd meg fogom téríteni készpénzben.</p>
<p>– Kinek?</p>
<p>– A Marguerita apjának.</p>
<p>– Hát van annak apja?</p>
<p>– Igen. A császár.</p>
<p>– Miféle császár?</p>
<p>– Először volt Napoleon császár, most pedig Ferencz császár.</p>
<p>Milióra most aztán törhette rajta a fejét, hogy miféle csodalény
lehet az, a kinek két császár az apja?</p>
<p>– Eredj ki az erkélyre, nézd meg most a tengert! mondá Metell a
hugának.</p>
<p>– Ah, be fölséges! szólt elragadtatással a leány, a mint az
ablakot feltárta s a ragyogó éjszakába tekintett.</p>
<p>Metell úr pedig nesztelen léptekkel sietett le a lépcsőkön, a
míg Milióra a vidéket bámulta.</p>
<p>– Zárja be kend utánam a kaput, mondá Axamitának. Búcsúzatlanul
kell tőle elszöknöm.</p>
<p>– Nagyon helyesen teszi kegyelmed.</p>
<p>Metell kiosont a kapun, Axamita felment a toronyszobába.
<span class="pagenum"><a name="Page_45" id=
"Page_45">-45-</a></span> Mikor benyitott az ajtón, Milióra azt
hitte, a bátyja jön.</p>
<p>– Metell jöjj ide!</p>
<p>– Már eltávozott, dörmögé Axamita.</p>
<p>– Elment? végképen? szólt Milióra. Búcsúvétel nélkül! Még egy
csókot sem adhattunk egymásnak.</p>
<p>– Ebben a várban nem ád senki csókot egymásnak, szólt Axamita
kemény, mogorva hangon.</p>
<p>– Ki tiltja azt?</p>
<p>– Hát ki? A Marguerita.</p>
<h2>KI AZ A MARGUERITA?</h2>
<p>Mikor Milióra ilyen egyedül magára hagyatva találta magát ezen a
félelmes csodáktól lakott helyen, elveszett egész lélekereje,
leroskadt a földre s hevesen zokogott.</p>
<p>Axamita ott állt, s hagyta őt sirni, maga is leány volt, tudta,
hogy a sirás megkönnyebbülés. Nála ugyan régen lehetett az, mikor
legutoljára könyezett. Granátos őrmesternek ha fáj valami,
káromkodik, azzal gyógyul.</p>
<p>Mikor aztán Milióra felemelte az arczát a földről, s könnyező
szemeit megtörülve, álmodók módjára hebegé: «minő borzasztó hely ez
itt! egyedül magamban»! akkor odahajolt hozzá s felvette, mint egy
gyermeket, levitte az ölében az alsó szobába, az volt az ágyasház;
felvetve az ágy; a kandallóban ropogott a törpe fenyő; ki is volt
füstölve az egész ház mindenféle fűszerekkel, a mikben gazdagok a
dalmata part sziklái; ott levetkőzteté a leányt, lefektette,
betakarta melegített paplannal s aztán leült az ágya lábához, mint
egy leánycseléd.</p>
<p>– Nem olyan borzasztó hely ez kisasszonyom! szólalt meg ekkor
Axamita. Azért, hogy olyan elhagyott. – Én bejártam sok messze
földét a kerek világnak, s úgy találtam, hogy nem azok a
legborzasztóbb helyek, a hol szörnyű a nagy magányosság. A hová az
emberek legjobban <span class="pagenum"><a name="Page_46" id=
"Page_46">-46-</a></span> tódulnak, azok a legveszedelmesebb
tanyák. Én sorba jártam valamennyit, s nem szeretek rájuk
visszagondolni. A moszkvai nagy lármától a «champ des Tartares»
zsibongásáig minden itt zúg még most is a fülemben. S nem tudom,
hogy melyikre gondolok vissza nagyobb irtózattal.</p>
<p>(A champ des Tartares említésénél egyszerre figyelni kezdett
Milióra. Ez az asszonykatona tudhat valamit, a mi az ő sorsával
összefügg! Tekintetével mutatta, hogy szivesen hallgat rá,
beszéljen csak tovább.)</p>
<p>– Mert nem ott van a legnagyobb borzalom, a hol jajgatnak és
szitkozódnak, hanem a hol kaczagnak, dalolnak és suttognak. Az
eleven kisértetek a legfélelmesebbek. Jártam közöttük, férfikarddal
az oldalamon, asszonyszívvel a mellemben: nem kaphattak el.</p>
<p>Ez még nagyobb rejtély volt Miliórának.</p>
<p>– Mennyivel jobb itt ebben a kis sziklazugban! folytatá Axamita.
Ide semmi rém se jöhet be. Csendesség van köröskörül, az ember az
egész világnak egy szavát sem hallja. Sírhatnak, kaczaghatnak,
tánczolhatnak, verekedhetnek odakivül, itt csak a méhek döngése
hallik, a mik a virágos völgyekből hazatérnek. Azok is tudják, hogy
ezekben a sziklaodúkban nem bántja őket senki. Lehet háboru odakinn
a világban; császárok, királyok hajigálják egymást a koronáikkal;
bevehetik Gibraltárt, Párist, Bécset, a Frangipáni várat el nem
foglalja senki, ennek a kapujáig el nem jön többet se a Bonaparte,
se a Wellington. Tűzbe-lángba boríthatja a lázadás az egész dalmata
partot; feltámadhatnak az Uskókok, a kik senkitől sem rettegnek,
tőlük pedig mindenki, de a Frangipáni várat azok sem veszik be.
Lehet inség az egész világon, lehet romlás, hogy a kik tegnap
üveges hintóban jártak, ma házról-házra koldulnak kenyeret: itt nem
tudnak arról. Odalenn az őrtanyámon nyitott ablaknál áll a fazék
pénz, a hogy összegyűjtém, azt se tudom mennyi? rá sem gondolok,
hogy van. Lehet olyan éhség az egész országban, hogy az emberek a
paréjt eszik fel a földről, a Frangipáni <span class=
"pagenum"><a name="Page_47" id="Page_47">-47-</a></span> vár
lakójának mindig megvan az egyik napról a másikra valója. Még a
vihar sem bántja ezt a helyet. Mikor a rettenetes Bóra elkezd
üvölteni, ordítani a Karst magas sziklái között, mintha egy egész
kisértet tábor huhogna, fütyölne, rikácsolna a felhők között; mikor
a tenger tajtékot túr dühében, úgy ugatnak fel a hullámok, mint a
kutyák, a sziklákra: idebenn úgy hangzik az, mintha csak orgonaszó
volna, s angyalok énekelnének hozzá. Ide nem jön be senki és semmi,
a mi rettent, a mi árt, a mi bánt: úgy takarja be ezt a helyet a
kerek ég, mintha egy üvegharang volna.</p>
<p>– Isten csodája ez? kérdezé Milióra.</p>
<p>– Isten csodája-e, vagy a sátáné? azt nem tudom meghatározni;
hanem hogy emberi észen túljáró tünemény, azt bizonyosan tudom.
Tudja minden ember, a ki a Frangipáni várat ismeri.</p>
<p>– És mi az a csoda? tudakozódék tovább a leány.</p>
<p>– Nehéz azt egy ilyen kisasszonynyal megértetni, a ki
gyermeksége óta szent szüzek kolostorában élt, a hol nem tanítottak
neki mást, mint azt, hogy vannak angyalok és vannak ördögök. Az
angyalok szépek, nyájasak, kegyelmesek; az ördögök rútak, ijesztők,
kegyetlenek. Már most hogy fogja ez megérteni azt, hogy épen azok
az ördögök a legfélelmesebbek, a legkegyetlenebbek (de csak ő rá
nézve), a kik szépek és kegyelmesek, mint az angyalok.</p>
<p>– Ezt igazán nem tudnám megérteni.</p>
<p>– No látja, szentem! Hisz épen azért kereste ki az urabátyja a
kegyelmed számára ezt a csodatermő helyet, hogy azoktól
megvédelmezze. Vannak rablók, tolvajok, a kik tetszetős formában,
hizelkedve, mosolyogva közelítenek a fiatal leányhoz, mikor az még
nem is tudja, hogy mi az a kincs, a mit el akarnak tőle lopni?
Azért tette be ide ez üvegharang alá az urabátyja. Ide azok sem
jöhetnek be.</p>
<p>– Azokat is a csoda tartja távol? <span class="pagenum"><a name=
"Page_48" id="Page_48">-48-</a></span></p>
<p>– Az.</p>
<p>– S annak a csodának a neve a «Marguerita»?</p>
<p>– Ne vessen keresztet magára ennél a névnél. Az nem rosz
lélek.</p>
<p>– Hát micsoda?</p>
<p>– Talán inkább mártir. Egy asszony, a ki sokat szenvedett, s a
ki azután nemének minden szenvedéseért rettentő boszút állt, hanem
azt maga sem tudta.</p>
<p>– Hát ez nem mesebeli rém?</p>
<p>– Annyira nem mesebeli rém, drága kisasszonyom, hogy én még
ismertem és láttam őt. Láttam és ismertem az elején, láttam, de már
nem ismertem a végén.</p>
<p>– Nem értem ezt! Hogyan volt ez?</p>
<p>– Hm! Drága szentem. Nehéz azt úgy elmondani, hogy a kis leányok
úgy megértsék, hogy többet ne akarjanak belőle megtudni. Mert nem
jó a kis leányoknak olyan dolgokat mesélni, a mikkel vele
álmodjanak.</p>
<p>– Én nem vagyok már kis leány.</p>
<p>– Jól van jól. Addig boldog, míg az lehet. Lám, én soha sem
voltam az. Soha «kis leány». Mikor beszélni tanítottak, már
káromkodni tanítottak. Nálunk a kis leányokból hamar asszonyok
lesznek; egymás között sem beszélnek egyébről, csak arról: hogyan
legyenek asszonynyá? én, a mióta eszemet tudom, mindig azon
tépelődtem, hogyan lehetnék férfivá? Amint megerősödtem, katonává
lettem. Nem válogatták akkor az embert; elbirtam a puskát, nem
féltem a tűztől: férfihelyet foglaltam el. Áldom érte a
Mindenhatót, hogy nem lett belőlem asszony! de holtig fáj érte a
lelkem, hogy soha sem voltam kis leány…</p>
<p>Axamita őrmester leányasszony félrefordult, hogy szemét
megtörülje. Úgy tett, mintha csak a kandallóban rakna friss
targalyat<a name="FNanchor_1" id="FNanchor_1"></a><a href=
"#Footnote_1" class="fnanchor">1)</a> a tűzre. <span class=
"pagenum"><a name="Page_49" id="Page_49">-49-</a></span></p>
<p>Aztán visszajött Milióra ágyához s leült egy kis faragott
zsámolyra.</p>
<p>– Tehát igazán elmondjam a Marguerita történetét?</p>
<p>– Szépen kérem.</p>
<p>– De majd elrontom vele az álmát.</p>
<p>– Nem tesz semmit.</p>
<p>Axamita egypárszor a fejéhez kapkodott, mintegy öntudatlanúl.
Azt takarta a katonasüveg, a mit a katonaregula szerint egész az
őrmesterig még a szobában is a fején kell tartani a katonának.
Milióra kitalálta az értelmét ennek a sipkához kapkodásnak.</p>
<p>– Talán könnyebben hozzá tudna kezdeni, Axamita, ha pipára
gyujtana.</p>
<p>– Megengedné a kisasszony, hogy itt a szobájában dohányfüstöt
csináljak?</p>
<p>– Óh én azt nagyon szeretem. Az a bátyámra emlékeztet. Ő is
szokott dohányozni. Valami olyan biztató van a dohányfüstben. Az
ember azt hiszi, hogy férfi van közel…</p>
<p>(Tehát már annyit sejt, hogy a férfi közellétében van valami
biztató.)</p>
<p>Axamita kivette a süvege felhajtója mellől a kurta pipáját, s
megtömte azt a saját termesztette latakiával, aztán kicsiholt a
jószagú ürömtaplóba s nemsokára gomolygott a szűz hálószobájában az
a mézédes illatú kék füstfelhő, melyet beszívni jól esik Miliórának
azért, mert a bátyjára emlékezteti.</p>
<p>– Tehát, hogy az elején kezdjem, akkor kezdődött ez a történet,
mikor én még ujoncz közkatona voltam.</p>
<p>A raguzai várban feküdtem helyőrségen, a hol a katonai
pályafutásom mindjárt azzal a balesettel kezdődőtt, hogy a
francziák megtámadták Raguzát s az egész helyőrséget foglyul ejték.
Nem sokára egész Dalmáczia, Istria a kezükbe került, de még
Horvátország és Slavonia is; s ők mindezekből csináltak egy nagy
királyságot, a mit Illyriának neveztek. Ennek uralkodót is adtak
saját maguk nemzetéből. <span class="pagenum"><a name="Page_50" id=
"Page_50">-50-</a></span> Sok mindenféle új dolgokat hoztak be. Még
a code Napoleont is. Mintha kellene az itt valakinek! Itt, a kinek
keresete van a szomszédján, elhajtja éjjel a birkáit, s a ki
igazságot akar találni, ráles az ellenfelére az úton s a bokor
mellől agyonlövi; s ott az igazság. Nem kell ahhoz se syndaco, se
törvény. Hanem a francziák nem sokat kérdezték, hogy mi tetszik az
idevaló népnek, mi nem tetszik, hanem egészen úgy rendezkedtek,
mint a kik a maguk gusztusára csinálják az országot. Legelébb is
országutakat csináltak.</p>
<p>Ez olyan kellemetlen viszaemlékezés lehetett Axamitára nézve,
hogy meg kellett újítania a taplót a pipájában.</p>
<p>– Ezt tartja pedig az én népem a legnagyobb ostobaságnak az
egész világon. Országutat csinálni! Mintha nem megmutatná a
kecskejárás, hogy merre van járható ösvény? Aztán meg mikor itt van
az istenadta szép nagy tenger! Lehet ezen utazni mindig egyik
várostól a másikig: minek itt a sziklákat tördelni? De hát ez az ő
dolguk volt. Maguk a franczia katonák készítették az utakat. Minden
ezrednek ki volt adva egy darab: ezt idáig te készíted el! Annak az
ezrednek a nevét aztán be is vésték a sziklaoldalba, mikor
elkészült az út. Megpróbálták ugyan a morlákokat is rá édesgetni
szép napszámfizetéssel, hogy segítsenek az útkészítésnél, de az én
fajtámnak megvan az a nemes tulajdonsága, hogy a férfia dolgozni
nem szeret. A férfi mind nemes ember, csak az asszony, a leány a
paraszt. Azok végzik a mezei munkát, a férfi csak parancsol.
Különben sem voltak idehaza. Az idegenek megjelenésére mind ott
hagyták a falvaikat s elmenekültek az erdőbe. Onnan nézték a hegyek
tetejéről, hogy mit csinálnak ezek a furcsa idegenek? hogy építenek
városokat, kaszárnyákat mindenütt az előretolt utak mentében? s
várták, hogy mikor törjenek reájuk? Hanem a francziák nem igen
akartak rá okot adni. Nem vettek el senkitől semmit. Fizettek
aranynyal, ezüsttel. Jókedvű ficzkók voltak; a hol csak
letelepültek, mindjárt tánczvigalmat <span class="pagenum"><a name=
"Page_51" id="Page_51">-51-</a></span> adtak. Hanem egy hibájuk
mégis volt. Rettenetesen éhesek voltak a csókra.</p>
<p>– Mi az? Azt nem értem.</p>
<p>– Nem érti, hogy mi az a csók? Hát kegyelmed soha sem csókolt
meg senkit?</p>
<p>– Dehogy nem. Az apámra emlékszem, hogy sokszor kaptam tőle
csókot, de az nekem nem tetszett, mert mindig megszurkálta a
bozontos álla az arczomat. A kolostorban minden reggel megcsókoltam
a Megváltó átszúrt lábán a sebhelyet, s valahányszor a bátyámmal
találkoztam, annak az ajkát, s ez nekem mindegy volt.</p>
<p>– A csók a Krisztus lábának a sebhelyére vagy a testvérnek az
ajkára? Elhiszem. Akkor hát nem is értheti, a mit mondtam. Tudtam
én azt előre. Hát az az éhség a csókra valami olyan nyavalyaféle.
Talán inkább rosz indulat. Mikor két ember egyszerre meglopja
egymást. Az ördög beleveszi magát a szivébe s kényszeríti, hogy
bolondokat cselekedjék. A veszett kutya harap, a veszett ember
csókol. S néha az a csók átkozottabb a kutyaharapásnál.</p>
<p>– Tudom.</p>
<p>– Tudja? Honnan tudja?</p>
<p>– Hát a Hübnerből:<a name="FNanchor_2" id=
"FNanchor_2"></a><a href="#Footnote_2" class="fnanchor">2)</a>
Judás csókjáról.</p>
<p>– Igaz, úgy van. Az üdvözitő átkozta meg talán akkor a csókot,
mert azóta is minden csókban ott van valami Judásból. Ha a
francziák felgyujtották volna a morlákok kalyibáit, ha
lemészárolták volna az elfogott férfiakat, ha korbácscsal hajtották
volna a népet úttörésre, ha a templomokból kihajigálták volna a
szent képeket, nem keserítették volna úgy el, mint azáltal, hogy az
asszonyaiktól csókot raboltak. A kapott sebet hamarább elfelejti a
morlák, mint a felesége arczán felejtett csók nyomát. Olyan
féltékenyek az asszonyaikra, leányaikra, hogy <span class=
"pagenum"><a name="Page_52" id="Page_52">-52-</a></span> egyik falu
népe a másik faluból származott vőlegénynek, ha akármilyen fényes
kelengyét hoz is magával, nem adja mátkául leányát; özvegy asszonyt
férjhez nem vesz itt senki, akármilyen fiatal maradt, a meghalt
férjnek a haragjától még akkor is rettegni kell, s ha egy leányt
erővel elrabol valamelyik szomszéd határbeli férfi, akkor örök
vérboszú támad a két falu népe között. Tehát ezért az egyért a
francziákat még jobban gyűlölték a morlákok, mint azelőtt az
olaszokat, németeket, törököket. Ezek pedig fel sem vették az ő
haragjukat: nevettek és daloltak s tánczoltak az asszonyokkal. (A
morlák csak maga tánczol férfi-karéjban.) Nem lehetett őket
bántani, sokan voltak s igen jó katonák. Egyptomban is jártak ezek,
s ott is leverték a hatalmas mamelukokat. Csak tűrni kellett
férfinak, asszonynak. Én akkor, mint hadifogoly, itt voltam
Fiumében, s segítettem a kőhordásnál, a mint a kikötőt építették.
Nagyon jól emlékezem arra a szép tavaszi estére, mikor teljes
szélcsend mellett, lelankadt vitorlákkal jött lassan evezve a
Fiumárába be egy gyümölcsös bárka. A szokatlan formája mutatta,
hogy messze vidékről való; a rajta levő hajósok közül egy sem
tudott semmiféle olyan nyelven beszélni, a mi a környékben divó;
különös benyomott orrú, olajbarna színű pofáik voltak, vastag
ajkakkal s füleikben nagy karika-függőkkel. A hajóteher, a mivel a
bárkájuk rakodva volt, szintén csupa különös, más világrészből való
gyümölcs volt, a minőt én soha sem láttam, sőt talán meg sem mertem
volna kóstolni. Hanem a mi aztán a legnagyobb népcsődületet
okozott: az egy nő volt, annak a bárkának a tulajdonosa. Még az én
szivem is megdobbant a láttára. Hozzá fogható valamit csak akkor
láttam, mikor kegyelmed ebbe a házba lépett. A szent szűzre mondom,
olyan nagy a hasonlatosság! Ma épen olyan szörnyen feldobbant a
szívem, mikor a kisasszonyt megláttam. Akár csak őt látnám
kiszállni a hajóbul. A parthadnagy kérdésére, hogy mi ennek a
hajónak a neve? azt felelte a nő olaszul, hogy <span class=
"pagenum"><a name="Page_53" id="Page_53">-53-</a></span>
«Marguerita». Az ő neve is Marguerita. Port Saidból jön
déligyümölcscsel. Megadatott neki az engedelem, hogy sátorát
felüthesse a piaczon és árulhassa a gyümölcseit. A szájtátó nép
naphosszant elbámulta azokat a különös alaku gyümölcsöket, a mik a
sátor alatt fel voltak halmozva; magam is egy egész vasárnapot, a
mikor munkaszünet volt, ott töltöttem ácsorogva, s hallgattam, hogy
kinálja a barna pofáju szolga a kirakott gyümölcsöket: baraczkokat,
a mik fürtökben teremnek, mint a szőlő, ökölnyi bogyókat,
embertenyér alaku ujjas gyümölcsöket, a miknek banaán a neve, az
ingefára nevü szentjánoskenyér formát, az íjasfias papájafügét,
dinnye-alakú gyümölcsöket, a mik pálmafán teremnek, szilvákat, a
miknek tüskéje van: a ki észre nem veszi, megszúrja vele az orrát,
hogy feldagad, mint egy uborka; ketté vágott nagy tököket, a mik
megsütve kenyérizűek! Úgy kelt minden, mintha ingyen osztották
volna. A franczia urak úgy hordták a sátorba a pénzt, hogy hordó
telt meg vele. De a mi még jobban kelt a csodaszép gyümölcsnél, az
a csodaszép asszonynak a csókja volt. Azt mondják, hogy nem volt
vele fukar: mindenkinek jutott belőle, a ki csak megkivánta. A
hirére messziről idecsődültek, s vitték a bűbájos idegen nőt minden
mulatságba, a mit a kedvéért rendeztek. S a szép Marguerita tudott
danolni is, tánczolni is. Ez a vár volt a helye lármás
mulatságainak, a hol a szép Marguerita kézről-kézre járt a
tánczban. Két hét nem telt bele, s a gyümölcsös sátor üres volt, a
hajó visszament. Hanem a szép Marguerita ott maradt.</p>
<p>– És ekkor kezdett el a neve átokká, rémületté válni. Tizennégy
nap mulva mindazoknak, a kik egy csókot kaptak a szép
Margueritától, elkezdett a szemük fájni. Aztán feldagadt az arczuk;
s utoljára olyan gömbölyü lett, hogy minden arczvonása eltünt róla,
nem lehetett beszélniök többé, szemeik csak éjjel láttak. És ilyen
maradt az arczuk örök időkre. S minthogy azok, a kik a rettentő
szép asszonyt megcsókolták, aztán megint később <span class=
"pagenum"><a name="Page_54" id="Page_54">-54-</a></span> odább
adták a csókot más nőknek, azok a nők megint más férfiaknak:
egyszer csak egy hónap múlva tele volt az egész partvidék azokkal a
rettenetes alakokkal, a kiknek az arczaikról le van törülve az
Isten teremtő kezének minden munkája. Nők és férfiak, katonák és
parasztok egyformán hordták ezt az ijesztő lárvát! S e rettenetes
baj ellen nem volt segedelem. A leghiresebb orvosokat küldte ide a
franczia kormány, azok kipróbálták minden tudományukat ez
istencsapás ellen. Mind hasztalan. A baj megmaradt, s a ki egyszer
megkapta, azt el nem hagyta többet. Terjedt sebesen, mint a ragály,
de csak azokra terjedt, a kik éhesek a csókra. A morlák nép
skriljevónak nevezte, a francziák Margueritának hítták e
veszedelmet, arról az átkozott varázslónőről, a ki azt idehozta
közéjük. Utoljára az ország kormánya mindenünnen összeszedette az
egész partvidékből, a kit csak a Marguerita meglepett, s a
Frangipáni várat rendelte a számukra kórházul.</p>
<p>Milióra kétségbeesetten sikolta fel.</p>
<p>– Legyen nyugodt, kisasszony, biztatá őt Axamita. Ha telides
tele volna is ez a vár a leskelődő vész pusztító porszemeivel, azok
ellen meg van védve az, a ki azt tudta kérdezni: mi az a csók?</p>
<p>Milióra még mindig rémlátásra nyitott karikaszemekkel bámult
maga elé lihegve.</p>
<p>– Hét esztendeje már, hogy ez a csapás tart az országon. Ez
alatt a hét esztendő alatt a «Marguerita» többet elpusztított
Napoleon hadseregéből, mint a mennyit az egész dalmátiai
hadjáratban a fegyver elemésztett. Egymaga boszút állt egész
neméért. Igaz, hogy a népet is magával rántotta. Azoknak a számára
meg, a kik a köznépből csúfultak el ilyen szörnyetegekké, egy kis
helységet építettek ide a Frangipani vár közelébe a francziák, ide
telepítették őket mindenünnen. Azután vesztegzár alá vetették a
várat és falut. Hármas kordont húztak körülötte, s a tengeren
czirkáló hajókkal őrizték a bejáratot. Én azután megszabadúltam a
hadi fogságból, bejártam a <span class="pagenum"><a name="Page_55"
id="Page_55">-55-</a></span> hadsereggel egész Európát: elmentem
Moszkváig, akkor a mi császárunk szövetségese volt Napoleonnak, az
ezredem oda is elment. Majd megint a muszkával egyesültünk s akkor
Párisig ment a szövetséges sereg, ott is voltam. Mikor
visszakerültem ide a szülőföldemre, már akkor a francziák
elmasiroztak innen, megint a mi császárunké lett az ország. A
Frangipáni vár üres volt már. A Marguerita betegei nagyobb részt
kihaltak belőle. A ki életben maradt, azt itt hagyták a Rovinában.
Az ilyen nyomorúlt nem is kivánkozik a világba vissza többé. Az ott
egy temető eleven emberek számára. Annyival rosszabb, hogy a
sirjaikat nem látogatja senki.</p>
<p>Milióra reszketett a láztól ez elbeszélés alatt. Az ismeretlen,
az elgondolhatatlan, a felfoghatatlan boszorkányvarázsa uralkodott
egész lelkén, melynek még a sejtelme is hiányzott arról, a mi az
életben a valóság. Csak a rettenetest, az emberfölötti rémségest
értette meg belőle; hogy van egy rém, a ki megtiltja az embereknek
azt, hogy egymást csókkal üdvözöljék, s a ki ellene vét, attól
elveszi az Isten képét; néma, vak, süket, másvilág-lakóvá alakítja
át itt ezen a földön, a ki megjelenésével a többi embereket
megrémíti, a kinek látása a meleg vért megfagyasztja. S ennek a
rémnek a neve «Marguerita». És e név elég arra, hogy azt az egész
várat és ennek a környékét betakarja, mint egy érczboltozat, hogy
ahhoz a világ minden hatalmasai és a sötét erdők minden gonosztevői
még csak közelíteni se merjenek.</p>
<p>Axamita aztán tovább mesélt neki erről a helyről, a mely kivűl
esik az egész világon: milyen jó itten lakni. Szent Antal barlangja
a pusztában nem volt ennél külömb menedék, rémektől körülrajozva,
de meg nem hódítva; míg a leány megszünt reszketni, s valami édes
zsibbadás állta el tagjait s arra elszunnyadt.</p>
<hr class="tb" />
<p><span class="pagenum"><a name="Page_56" id=
"Page_56">-56-</a></span></p>
<p>Adjuk hozzá Axamita őrmester leányasszony mesemondásához a
tényleges valót.</p>
<p>A Marguerita valóban egy sajátszerű epidemicus kór, a minők az
ismeretlen föld egy-egy zugolyában lappanganak, a honnan azt
egyszer egy véletlenül odatévedő idegen, egy hóditó hadjárat
átvonuló népe kihozza magával, s aztán széthurczolja az egész
világban. Ezt Napoleon katonái hozták el Egyptomból. A franczia
kormány a rettenetes vészt első kitörésében akarta elfojtani s a
megmérgezett lázárokat mind oda rekeszté az adriai tengerpart
sziklavölgyeibe. Olyanok voltak, mint a halálraitéltek. Még
rosszabbak azoknál. Viselni emberfő helyett egy ismeretlen állatnak
a fejét. Az orvosi tudomány kudarczot vallott e rém előtt. Ha meg
tudott is menteni valakit a haláltól, de az arczát nem tudta
visszaadni. A felgyógyúltak oda voltak száműzve a rovinai
gunyhókba. Mikor aztán a napoleoni királyságok összeomlottak, az
Adria tengerpart ismét Ausztriához került. Az örökséggel együtt
járt a rovinai lázártelep is élő rémalakjaival. Azokat ott hagyták
a francziák az új birtokosnak. A császári kormány sem tehetett
egyebet, mint hogy azt az egész vidéket szigorúan elzáratta az
emberlakta világtól. És hogy a szegény «Marguerita» lázárok (a
kiknek már ivadékuk is volt: apró szörnyetegek!) éhen ne haljanak e
vesztegzár alatt, szabadalmat adott nekik a császár, hogy a mi
élelmi szert Porto Réból «ingyen» elvisznek, azért őket senki ne
üldözze, hanem a károsultak jelentsék be a veszteségüket a
sindaconál. Dehogy jelentették.</p>
<h2>A TATÁR TÁBOR.</h2>
<p>Milióra csupa angyalokkal álmodott, a kiknek nincsen emberi
arczuk.</p>
<p>Mikor felébredt, már fényes reggel volt; a nap besütött az
ablakán. Axamita ott várt reá, hogy felöltöztesse. <span class=
"pagenum"><a name="Page_57" id="Page_57">-57-</a></span> Milióra
nevetett rajta, hogy ő nála most a szobaleányi szolgálatot egy
granátos őrmester teljesíti, egész uniformisban. Jó kedvre ébredt,
úgy mondják, hogy «jobb lábbal kelt fel az ágyból». A reggelije is
készen várt rá: kávé kecsketejjel. Azt jó étvágygyal elköltötte;
Axamita megfésülte és befonta a haját (az őrmester ehhez is ért).
Azután megmutatta neki a fali szekrény kincseit: a sok olvasnivaló
könyvet, a miket Metell válogatott ki a számára. Sok mulatságot
igérő czimek. Robinzon Cruzoe története, Telemach, Gulliver
utazásai, Klimius Miklós, Bertuch képes könyve. Milióra még eddig
nem olvasott egyebet, mint a Hübnert és a «Martyrok oszlopát». Ezek
itt bizonyosan mulatságosabbak lesznek. «Én majd fenhangon olvasom,
te meg hallgatod, Axamita, ugy-e? Aztán majd együtt nevetünk
rajtuk.» Miliórának az a képzelete volt a történetes könyvekről,
hogy azoknak a meséin okvetlenül nevetni kell. S nevetni sokkal
jobban esik az embernek másodmagával, mint egymagában. «Igen, mondá
Axamita, de majd csak estenden, lefekvés előtt; nappal az embernek
egyéb dolga van, mint könyvet olvasni.» «Hát ugyan mi dolga van az
embernek?» «Azt majd mindjárt megmondom. Én főzöm az ebédet.» «Hát
én mit csinálok?» «A kisasszony meg zongorázik.» «Min zongorázom»?
«Jőjjön csak le az alsó szobába, ott van a fortepianó.» «Tudod te,
hogy mi az a fortepianó?» «Ohó! Hányszor háltam benne!» (Biz azt a
katona urak szokták ilyesmire használni, mikor holmi elhagyott
kastélyokba bekvártélyozzák magukat, igen jó nyoszolya lehet!)</p>
<p>Milióra örvendve csapta össze a kezeit, mikor Axamitával
leballagva az alsó szobába, abban a zongorát megpillantá, a
hangjegy-halmazzal. Mindjárt le is ült eléje s elkezdett rajta
játszani, ez volt a kedvencz mulatsága.</p>
<p>– Mégis jó ember ez az én bátyám, úgy-e? szólt egyszer aztán
Axamitához.</p>
<p>– Mégis jó hely ez itten úgy-e? viszonzá rá Axamita.
<span class="pagenum"><a name="Page_58" id=
"Page_58">-58-</a></span></p>
<p>– De hát délután mivel töltjük az időt? Mit csinál itt az
«ember?»</p>
<p>– Azt is megmondom. Nekem van egy veteményes kertem, abban
kapálok, öntözök, ültetek, a kisasszony pedig a virágos kertjét
gondozza.</p>
<p>– Hát van itten virágos kert is?</p>
<p>– Menjünk oda, majd meglássa.</p>
<p>Axamita levezette a kisasszonyt a hátsó ajtón át a kis rejtett
zugba, a hol a régi olajfa állt. Milióra csak elbámult, mikor az
ajtón belépett, tele volt az a kert mindenféle szép virággal. Hogy
kerültek azok oda? Azt Axamita tudja, aztán meg azok az emberek, a
kik csak éjjel látnak, a kiknek a császár szabadalmat adott, hogy a
mit kinn az ég alatt találnak, a mit megkivánnak, magukkal
vihessék. Lesz itt új virág mindig. Azok elhozzák éjjel a Puntához.
S reggelre Axamita elülteti a kis kertben, úgy lesz az, mint a
tündérmesében.</p>
<p>Most már teljesen boldognak érezte magát Milióra. Egyik virágtól
a másikhoz futott, fogta az öntöző kannát, sorba megöntözte; bele
is melegedett, a kendőjét feldobta az olajfára, az arcza egészen
nekipirult. Azután letekintett a tenger felé nyiló résen abba a
mélységbe, mely meredeken hanyatlik alá a hegy lábáig.</p>
<p>– Itt csak nem jöhetne fel ember!</p>
<p>Meg-meg fölnézett az égre.</p>
<p>Ez a kis kertecske úgy függ az ég és a föld között.</p>
<p>– No én megyek a konyhába ebédet főzni, mondá Axamita.</p>
<p>– Ebéd után pedig majd megint mesélni fogsz nekem olyan szépet,
mint tegnap?</p>
<p>– Hát szép volt az a mese?</p>
<p>– Nagyon szép volt a Marguerita meséje. Azt még többször is el
kell mondanod, hogy jól eszemben maradjon.</p>
<p>Már nem találta rettenetesnek. Egészen gyermek volt még. Ugyan
az a rémrege este megrikatta, nappal megnevetteté. <span class=
"pagenum"><a name="Page_59" id="Page_59">-59-</a></span> A sötétben
a fejére húzta a takaróját, hogy meg ne kisértse valami olyan arcz
nélküli rém, nappal pedig kiváncsian kukucsált keresztül a
kerítésfal résein Rovina felé, hogy nem láthatna-e meg egyet ezek
közül az Isten csoda-állatjai közül.</p>
<p>– Délután tudod mit mesélsz el nekem, Axamita? Említetted
tegnap, hogy te voltál a «tatár táborban» is.</p>
<p>– Nos aztán? szólt Axamita nagy nyersen.</p>
<p>– Hát elmondod nekem, hogy milyen az a tatár tábor?</p>
<p>– De már azt nem mondom el!</p>
<p>– Miért nem mondod?</p>
<p>– Mert nem tudom.</p>
<p>– Nem tudod elmondani azt, a mit a két szemeddel láttál?</p>
<p>– Nem hát! Hiányzanak nálam a szavak hozzá. Ott voltam,
emlékezem reá, most is előttem áll, mégsem tudom elmondani.</p>
<p>– Olyan gyönyörű, vagy olyan rettenetes?</p>
<p>– Olyan gyönyörű és olyan rettenetes együtt.</p>
<p>– Csak azt mondd meg hát, hogy hol van az a tatár tábor? Melyik
világ végén?</p>
<p>– Ez bizony egyik világ végén sincsen, hanem ott van a világ
közepén. A tatár tábor Párisban van.</p>
<p>– Eredj! szólt felkaczagva Milióra s a hátára ütött Axamitának.
Te engem gyöngén bolonddá tartasz.</p>
<p>Axamita vállat vont, s a szájába dugta a pipáját, aztán ment a
konyha után látni.</p>
<p>Milióra még azután is nevetett. Micsoda bolond ötlet, azt
mondani, hogy Párisban van a tatár tábor!</p>
<hr class="tb" />
<p>Pedig hát ott volt.</p>
<p>A világváros legfényesebb részét foglalta el, a Palais Royalnak
az udvarát.</p>
<p>Csaknem ötven esztendeig látta a félvilág a «tatár <span class=
"pagenum"><a name="Page_60" id="Page_60">-60-</a></span> tábort»
egy fabódékból, deszkasátorokból, emeletre tákolt
gerendatornáczokból egymás hegyire-hátára halmozott tömkeleget a
Palais Royal udvarán garázdálkodni.</p>
<p>Annak a Palais Royalnak az udvarán, mely királyok s azok fölött
uralkodó miniszterek és kegyencznők számára épült, túlhalmozva a
művészet minden kincseivel; melynek termeit, folyosóit,
diszlépcsőit és titkos feljáróit nagy történelmi események, kéj,
pompa, olympi istenmámor jelenetei tették emlékezetessé; mely
milliókat nyelt el s milliárdokat okádott ki (a Missisippi aranynyá
vált hullámaiban) s aztán megint népeket nyelt el és vértengert
okádott ki (innen indult ki a forradalom); hát ennek a dicsőségtől
eltelt palotahalmaznak, a praktikus utókor, hogy hasznát is vegye,
deszkasátortömeget ragasztott a fényes corridorjaihoz, s ott volt a
világ zsibvásárja félszázadon keresztül.</p>
<p>Ennek a gúnyneve volt a «champ des Tartares.»</p>
<p>Azonban, a mire a franczia ráteszi a kezét, még ha szemét is,
virággá változik. Az a deszka Babel úgy fel volt cziczomázva
ékítményekkel, úgy befestve tarka fénymázzal, úgy tele aggatva
drága függönyökkel, elrejtve virágok, felfutó folyondárok közé,
hogy azt senki sem vehette észre, hogy fából van. Az óriási bazár
árutornáczai közepett egy circus is volt, legalább annak hívták, de
nem volt az lovak számára készült porond, hanem a válogatott emberi
bolondságok szinpada. Az is csupa deszkából volt, de úgy
felczifrázva, szőnyegezve, kivül-belül befestve, megaranyozva,
délvirágok csoportjaival körülvéve, hogy a ki meglátta, azt hitte,
ez a Nagymogul kioskja.</p>
<p>A két sor árubódé s az emeletes facsarnok az ezeregy éjszaka
legvakmerőbb tündérmeséjén is túltett változatos pompapazarlással;
itt volt felhalmozva, a mit izlés, művészet, bizarr szeszély,
emberi érzékek felmagasztosítása végett előteremt: aranymives
boltok ékszerhalmazai, keleti szőnyegek, divatöltönyök, pipere,
művirág, toll, drágaprém, <span class="pagenum"><a name="Page_61"
id="Page_61">-61-</a></span> festmények, szobrászati művek, eleven
madarak tárlata, velenczei kristályok, órák egész raktár számra,
félbeszakítva egy-egy kávéháztól, melynek falai csupa tükörből
vannak, egy-egy étteremtől, melynek bejáratánál ki vannak rakva a
ritka vadak, halak, délgyümölcsök a mik odabenn az asztalra
kerülnek, süteményes boltoktól, és könyvárus-kirakatoktól. Minden
ragyog, illatoz, mosolyog, csábít. De leginkább az, a mi eleven. A
lepkeraja az asszonyi szépségnek. Azok a szép nők, a kik azt
kiálták a bevonuló szövetségesek elé palotáik erkélyéről: «vivent
nos amis, les ennemis!» (Éljenek a mi barátaink, az ellenségek) s a
mely nap meghódította a muszka, angol és német Párist, másnap
meghódították ők mind a hármat. A világ legkönnyelmübb népe, gond
nélkül, fájdalom nélkül, lelkiismeret nélkül. A vétkezés
remekművészei. A mint a szövetséges seregekkel együtt beözönlött a
világ fővárosába a barbárok minden nemzetének idegen csoportja, ők
felvették valamennyinek a viseletét. Máskor Páris adta a divatot az
egész világnak, most Páris vette át az egész világ divatját. Nehány
évig egy folytonos maskara-bál volt itt az élet, s a szép
hölgyeknek minden bolondság jól illett. Nem volt olyan
elhihetetlen, szörnyeteg csodachimærája a pipere-cultusnak (mert ez
több volt már mint divat, ez vallás volt!), a mit a «boule rouge»
kecsei elragadóvá ne tettek volna. Ott rajzottak egész nap a
babyloni népcsődületben. Délig a tatár tábor sétányain, délben az
éttermek asztalainál, este a szinházaiban (volt több is a Palais
Royalban), éjjel a kivilágított barlangokban, miknek punchterem,
játékház volt a neve.</p>
<p>Különös zagyvaléka volt a kiáltó ellentéteknek ez években a
világváros. Egy nagy nemzet, mely eddig a félvilágnak osztott
parancsokat, mely trónokat alakított s azokba a saját fiait ültette
idegen országokban, mely adófizetőjévé tette egész Európát, s aztán
a műizlésével, a divatjával, a művészetével még egyszer
meghódította, <span class="pagenum"><a name="Page_62" id=
"Page_62">-62-</a></span> még egyszer adófizetőjévé tette; most
letiporva, meghódítva, megkötözve a hyperboræok minden
szegletesfejű népei által, türnie kellett azoknak az uralmát,
dölyfét, üldözését és nevetni hozzá.</p>
<p>A házakban gyász, az utczákon tivornya. Minden családnak volt, a
kit megsirasson: a jó hazafiak zárt ajtók mögött, leeresztett
ablakfüggönyök alól lestek ki az utczára, s kinn a boulevardon
ölelkezve járt a hazatért royalisták serege a diadalmas idegennel,
a ki nemzetét leverte.</p>
<p>A piaczok, az utczák szegleteiről vakarták a régi neveket, a mik
diadalmas időkre emlékeztettek. A Vendôme-oszlopra húzták fel nagy
mesterséggel a világhódító óriás szobra helyébe az ólom liliomot;
kevesebb gonddal csomagolták a rokkantak esplanadeján a Szent-Márk
szárnyas oroszlánját, hogy visszavigyék, a honnan ide került,
Velenczébe. Annak a helyébe is egy liliombokor jött ólomból. A nagy
diadalivet bedeszkázták; Desaix gyönyörű érczszobrának burkolatot
csináltak. Egészen mezítelen volt az ércz-alak; s a bronczcsábító
ellen védeni kellett a similor erényt.</p>
<p>Az új franczia király jó, becsületes ember volt, verseket is
irt, azok is becsületes versek voltak. Ha mások jobb verseket nem
irtak volna, mint ő, poétának is megjárta volna. Épen úgy, mint a
hogy Francziaország királyának is megjárta volna, ha nem épen
Napoleon császár után érkezett volna meg. De mindannak daczára,
hogy olyan kedves ember volt, neki is voltak ellenségei. Majd egy
szabólegény állt elő, azt állítva, hogy ő XVI. Lajosnak a fia, az
igazi trónörökös, majd meg egy faczipőkészítőnek a fia hozta a
bizonyítványait, hogy ő az igazi dauphin, őtet illeti meg a királyi
trón; utóljára egy faóra-készítő állt elő a világot
felvilágosítani, hogy ő az igazi, valóságos XVII. Lajos, Mária
Antoinette kedvencz «Louis Charles»-a. Szegény XVIII. Lajos azt sem
tudta, melyik ellen védelmezze biczegő trónját. A visszatódult
<span class="pagenum"><a name="Page_63" id=
"Page_63">-63-</a></span> emigrans sereg, a hajdani marquisk és
vicomtok mind azt követelték, hogy a dominiumaikat, a miket a
forradalom elkobzott, adják vissza nekik, s a püspökök, az apátok,
hogy a templomaikat, kolostoraikat, a mikből a respublika
pantheont, szinházat, kaszárnyát csinált, megint alakítsák vissza.
A mi mind lehetetlen volt. Olyan okos ember lett volna elég, a ki
parancsolni tudjon, de olyan bolond nem akadt, ki engedelmeskedjék.
Páris még mindig az idegen invasióé volt. Ha ezelőtt fegyverrel a
kezében özönlötte el a világvárost az idegen sokaság, most pénzzel
a zsebében rohanta meg. Rendet nem lehetett tartani, mert az ember
nem tudhatta, hogy az a garázdálkodó maskara, a kit utczai
verekedésért befognak, nem valami muszka herczeg-e? s az a
veszedelmesen kihivó magaviseletű hölgy, a ki fényes nappal
nyilvános botrányt csinál, nem valami hatalmas angol mylordnak a
myladyje-e?</p>
<p>Valamint, megfordítva, arról sem lehetett bizonyos a rendőr, (ha
egyátalában kiváncsi akart lenni ilyen aprólékosságokra) hogy az a
nagy applombbal terjeszkedő hatalmas muszka herczegforma úr, azzal
a sok érdemrenddel, nem a legközönségesebb zsebmetsző czég tagja-e?
s az az úrhölgy, a ki négy lovas hintón hajtatott idáig, szerecsen
inas hordja utána a persa shawlját, nyaklánczán, övcsatján borsónyi
gyémántok, nem valami kalandornő-e? s hogy valóságos gyémántok-e
azok, s igazi fekete-e az a szerecsen? Azt pedig épen hiába való
fáradság lett volna kitanulás alá venni, hogy ebből a hemzsegő
tarka-barka hangyabolyból ki minő nemzethez tartozik? mert a ki itt
azt a hosszú lengyel krakoviánkát viseli, az nem lengyel, hanem
börze-agioteur; azok a hosszú sarkantyúk, a mik a kozák pantallon
alól kimerednek, s a hölgyek uszályát fenyegetik, hozzájuk a
zsinóros mellény, a kifent bajusz, azok nem valami magyar urat
jelentenek, az a boltos legények divata; a Stuart Mária főkötőt meg
épen nem az angol myladyk viselik, hanem <span class=
"pagenum"><a name="Page_64" id="Page_64">-64-</a></span> a
breda-utczai lorettek. Azok a mult századbeli alakok pedig, a kik
pötyögős culotteban, puderezett máslis hajjal, keresztbe dugott
karddal őgyelegnek előre-hátra, épen úgy lehetnek hazatért
emigránsok, kik mindenhez hívek maradtak, még a parókáikhoz is,
mint próbára siető szinészek, vagy a Ranelaghból hazatérő
maskarák.</p>
<p>Hozzá van szokva a világ minden bizarr, rendkivüli viselethez;
senki semmiben sem ütközik meg, s a tarkabarka zagyvalékot csak a
társalgási modor teszi egyformává: illem, tisztesség, udvariasság
mind a száműzött fogalmak közé tartozik. Nem a régi franczia nép
ez, de nem is a mostani. Az egész világ bolondjainak a gyűlhelye
van itt, a kik találkozót adtak egymásnak a föld minden részéből,
egy helyen, a hol minden szabad. Dévaj kaczagás, arczátlan
megszólítások, czéda mozdulatok, leplezetlen hivogatás, kótyavetyén
osztott kegyek, inyencz élvvadászat lót-fut, kergeti egymást,
leskelődik áldozatára, kérkedik, ha megtalálta, árulja a becsületét
s dicsekedik szemérme veszteségével.</p>
<p>Egy szakadatlan zsibvására ez a kéjnek, a gyönyörnek. Az egyik
azért jön ide, hogy mire vesztegesse a pénzét, a másik, hogy mijét
adja el érte? S megvehető minden! Egymás mellett árulják a
boltokban a hamis gyémántot, meg az igazi gyémántot, s mind a kettő
megvehető azokkal együtt, a kik azt viselik, külömbözik csak az
áruk.</p>
<p>S ha egy-egy büszke hölgy-alak megy végig néha a tarka
pillangóraj között, herczegnői tekintettel, állig begombolt
egyszerű, de drága nehéz bársony köntösben, a ki elnéz az emberek
feje fölött, s istennői fenséggel ignorálja a fényes csőcselék
hódolatát, az a legveszedelmesebb valamennyi között. Az is
megvehető, csak az ára igen nagy.</p>
<p>Azok az arczképek, ott végig egy hosszú tornáczban, a
legszabadelvűbb öltözethiánynyal, mind megvehetők, az
eredetijeikkel együtt. <span class="pagenum"><a name="Page_65" id=
"Page_65">-65-</a></span></p>
<p>S mikor néha a czifra sokaságon egy fekete ruhás szerény alak
furakodik keresztül, hogy a főlépcsőkhöz juthasson, mely a
«monsieur» (Artois herczeg) lakásához vezet, hóna alatt a
bőrtárczával, melyben a legujabb sürgönyök vannak, az is megvehető
sürgönyöstül együtt.</p>
<p>Mert a tatár tábor egyuttal arra is szolgál, a mire most a
hirlapirodalom, a hirek elterjesztésére. Itt tudni meg mindent
legelőször, a mi a nagyvilágban történik, és azt is, a mi nem
történik. Itt van a pletykavásár. A publikum maga a reporter.
Gyorsabb ez, mint a gőzsajtó. Délben (csillagászi időszámítás
szerint) a börze-agiotage ideje van, a ki a börzéről jön, ide siet,
itt folytatja. Minden ember járja az aranyborjú körtánczát. Egy
órával később egész pompájában van a tatár tábor, akkor jelenik meg
az elegáns világ, pazar ragyogását bemutatni; a galleriák akkor
essbouquettól és eau de mille fleurtől illatoznak; két órakor jön
az emigráns aristocratia, akkor a csarnokok illata átváltozik
pézsmává; három órakor megnyilnak a restaurateurok pincze-ablakai:
a kápri- és szerecsendiómártás szaga csalogatja a közönséget a
gourmand asztalhoz; ekkor egy kicsit megritkul a népcsődület, sokat
elnyelnek az éttermek, de még maradnak elegen, a kik nem szoktak
ebédelni, vagy még nem kaptak valakit, a ki megebédeltesse őket;
azoknak a mulattatására előjönnek az utczai énekesek, muzsikusok, a
vándor csemegeárulók, akkor a félzsoldon levő katonatiszteké, meg a
Kairó-utczai kisasszonyoké a világ, s kezd úrrá lenni a csarnokok
légkörében az ánizs, eltaposott narancshéj bűzével vegyítve; este
felé aztán, mikor meggyujtják az ezernyi argand-lámpákat,
chevreux-gyertyákat, akkor összekeveredik a nappali raj azzal a
másikkal, a melyiknek mind az arcza, mind a toiletteje éjszakai
világítást kiván, s akkor aztán parfume, ételszag, dohányfüst,
aroma, elöntözött bor-, pálinka-gőz összeelegyül a forró emberi
lélekzettel s a gyertyák bűzével, úgy, hogy <span class=
"pagenum"><a name="Page_66" id="Page_66">-66-</a></span> otthon
találja benne magát minden ember. Hét óra felé aztán, mintha
kisepernék, úgy kitisztul minden, de még akkor is ott helyben
marad, a mi eltünt, a szinházba zsufolta össze magát. A Palais
Royalnak két nagy szinháza van, s azon kívül számbavehetetlen
spektákulum barlangja, minden zaj, minden nép azokba költözött. Ott
folytatják a nagy zsibvásárt zene és énekszó mellett. Éjfél felé
kibocsátják megint a rajaikat a komédiatemplomok s tódul elő
kaczagva, dalolva, kiabálva az egész Babylon, s a mint jön, úgy el
is vész a punchtermekben, a miknek kivilágított ablakain láthatók a
szilaj taglejtések, a tánczmozdulatok, a walzer hangjai mellett,
míg egy-egy ajtónyitásnál végig lehet látni egy-egy fénytől ragyogó
termen, melynek csupa tükörfalai sokszorozzák a drága
Carcel-lámpák, a sinumbrák fényét. Azok ott játéktermek; tömve
mindig; a legszebb hölgyeket ott látni, a legfényesebb
toilettekben, és azok nélkül is, ott pezsgőt is adnak a játszóknak
ingyen. Ezek a harmoniabarlangok igen szép haszonbért fizetnek a
kormánynak, s szabadalmuk van rabolni trente et quaranteal,
biribivel és roulettel. De csak éjféltől három óráig, nyitott
ajtóknál, azontúl zárt ajtók mellett. Ez a napirend a tatár
táborban, így vázlatosan ismertetve. Vannak idegenek, a kik a
Palais Royal tatár táborán kivül nem láttak Párisból egyebet;
idejöttek s addig ki sem mozdultak innen, a míg mindent meg nem
tudtak, a mit megtudni érdemes volt.</p>
<p>Csak késő éjjel három óra után, mikor a Palais Royal óriási
kertjének hársfái töltik el fölséges mézillatukkal a salakjaitól
megszabadult levegőt, akkor látni ott a lámpák világánál egyes
köpenybe, talmába burkolt csoportokat, a kik egymást csöndesen
köszöntik, halkan beszélgetnek. Ezek azok a férfiak, a kik
megmaradtak francziáknak és becsületes embereknek, a nélkül, hogy
száműzetésbe keveredtek volna.</p>
<p>Mondják, hogy néha maga Artois herczeg is lejön <span class=
"pagenum"><a name="Page_67" id="Page_67">-67-</a></span> egy
melléklépcsőn fényes palotájából, ilyen késő ejjeli órában, a
gyéren látogatott kert fasorai alá, friss levegőt, hársillatot
belélekzeni, és talán még más egyebet is.</p>
<hr class="tb" />
<p>Hogy mindezeket Axamita őrmester leányasszony, daczára annak,
hogy szemeivel látta, mégis, hogy nem tudta elmondani Milióra
kisasszonynak? azt már körülbelől lehet gyanítani.</p>
<p>Valamint az iránt is lehet némely fogalmat elvonni, hogy miért
nem hozta a hugát ide magával Metell?</p>
<p>Hanem, hogy őt magát mi hozta hát ide? ez még mindig olyan
kérdés, a mi komoly válaszra vár.</p>
<h2>A CARAMBOL-PARTIEK.</h2>
<p>Ott járt már napok óta Metell a Palais Royal hirhedett
tornáczaiban s ő is azok közé tartozott, a kik éjjelre is ott
maradnak. Megtartotta nemzeti viseletét s az előny volt ránézve. Ez
első tekintetre megvallja az idegent, míg ha incroyablenak öltözik,
az lerí róla, s elárulja, hogy messzeföldről jött.</p>
<p>Semmit sem csinált még, semmibe sem vágott bele, nézelődött.
Tanulmányozta a szerepet.</p>
<p>Nem árult el kiváncsiságot, érzéketlen maradt a festett és
kifestett szépségek kecsei iránt, nem barátkozott senkivel, a ki
belekötött, eljárt mindenüvé, a hova mások járnak; őrizkedett a
szinházban észrevétetni, hogy értett a darabból valamit, a
balletban ő is a szinpadnak szegezte a kukucskáját (Gucker), de
tovább nem vitte a studiumot; de Vitry restaurateur-jében ebédelt,
a hol ötven franc a teríték ára, de bort nem ivott; a képek közül a
hirhedett paripák aczélmetszeteit nézegette s esténkint
ellátogatott a játéktermekbe; egy-egy louisdort feltett a rouge et
noirra, ha elvesztette, ha megnyerte, abbahagyta; nem űzte tovább.
Nép volt a játékasztalok körül tömérdek. <span class=
"pagenum"><a name="Page_68" id="Page_68">-68-</a></span> Közönséges
szerencsevadászok. Olyan spelunkákba is betévedt, a hol szakértő
játékosok űzik a mesterségüket fáraóval, makaóval. Vannak közöttük,
a kik ahhoz is értenek, hogyan kell a balszerencsét megjavítani?
Hogy kémnek ne tartsák, egy pár játékra meghagyta magát fogni, de
vigyázott magára, nem hagyta magát tűzbe vinni. Ezek mind
közönséges rablók és olyan áldozatok, a kik, ha sokat vesztettek,
bele ugranak a Szajnába.</p>
<p>Azokon ugyan nincs mit sajnálni, a kik azért, mert elhagyták
nyerni a pénzüket, beleugranak a vizbe; mert azért mentek oda, hogy
a másiknak a pénzét elnyerjék s abban az esetben ők is épen olyan
hidegvérrel nézték volna el, hogy hogyan öli bele magát a vizbe az
a másik. Olyan ez mint az amerikai párbaj, a hol, lelke szerint,
mind a két fél gyilkos.</p>
<p>Az igazi előkelő úri világ nem itt volt.</p>
<p>A dandyk, az incroyableok egy caffée chantant-ban gyülekeztek
össze, a hová két louisdor belépti dij mellett lehetett bejutni.
Ott hires művésznők produkálták magukat, ezért a magas entrée.</p>
<p>Ebben a kávéházban a pinczérek és marqueurök mind válogatott
szép hölgyek voltak, XIV. Lajos korabeli apródoknak öltözve s azok
között valódi királynénak tünhetett fel a hódító szépségű
Corysande, a kinek, hogy nagyobb legyen az illusio, támlásszékül a
westfáli királynak a hajdani trónusa szolgált, a honnan a kávéhoz a
czukrot osztogatta.</p>
<p>Hanem ez csak a külszin volt. Míg a productióhoz való tribune
hátul volt, s ott, a ki az ál-Catalanit akarta hallgatni,
szürcsölhette a kávéját, találgathatta a czukorbonbonokra irt
verses charádákat, csinálhatott szerelmi cselszövényeket a
madameokkal és myladykkal, addig a főérdek a négy tekéző-asztal
körül tömörült össze.</p>
<p>Ez, mint mindenki tudja, szép férfias és ártatlan mulatság.
Azért néha nők is gyakorolják, és olyan emberek is, a kik nem
ártatlanok. <span class="pagenum"><a name="Page_69" id=
"Page_69">-69-</a></span></p>
<p>Mind a négy tekeasztalon hiányoznak a lyukak, a mikbe a lapdák
szoktak hullani, ezeken csak carambolpartiekat játszanak. A
legérdekesebb neme a tekejátéknak, valódi tudomány.</p>
<p>Itt már nem a vakszerencse dolgozik, a hogy a kártyában, hanem
ész és testi ügyesség együtt a szerencsével.</p>
<p>Rendesen mind a négy tekeasztal el van foglalva, de aztán
lassankint egy körül csoportosulnak a nézők, azok között szép
hölgyek is, a legfényüzőbb toilletekben. Annál az asztalnál
bizonyosan a játékosok tornája folyik. Vannak, a kik ebben a
tudományban mesterek, de vannak olyanok is, a kik már
professorok!</p>
<p>Nincs a kártyának az a neme, a minek olyan szenvedélyes áldozói
legyenek, mint a minők voltak ez időben a carambol-partie
sectariusai.</p>
<p>Mintha az elmult két évtizednek óriási népharczai mind erre a
kis négyszögletű zöld térre szorultak volna össze, úgy keresték a
találkozót egymással Nagy-Britannia, Gallia, Borussia, Scythia
(azaz Oroszország), még az Oceánon túli nagy keletkező ország
képviselői is, s küzdöttek a «zászlóik» becsületéért, dákóval és
csontgolyókkal. Itt volt az igazi Marengo, itt Austerlitz, itt a
Borodino!</p>
<p>A francziák azonban itt is győzelmesek maradtak volna az egész
világ fölött, ha az angoloknak e téren is nem lett volna egy
Wellingtonjuk. Egy lord Severland. A tekézők nagymestere. A kinek
dákóhegye előtt reszketett Borussia, meghajolt Hibernia,
adófizetővé lett Scandinavia!</p>
<p>Ott dönti őket halomra a vitézi tornában győzhetlen fegyverével,
keskeny karimájú à la Welling-tonját előre bodorított félwuklijára
billentve, s felmeredő inggallérjai közül lenézve az egész világot.
Most épen Amerikát kényszerítette capitulatióra, kinek szégyenét a
malomkő terjedelmű Bolivár karimája sem képes eltakarni.</p>
<p>– Amerika is oda már! Európa rég meghódítva! Melyik világrész
van még hátra? <span class="pagenum"><a name="Page_70" id=
"Page_70">-70-</a></span></p>
<p>A győzelmes viador meglátja a bámulók között Metellt, a kit
nagyon is exoticus öltözete nem kevésbé tesz feltünővé, mint minden
európaitól elütő arczjellege. A szeméből kiolvasta, hogy ő is ért
ehhez a tudományhoz, és hogy vágya volna a megmérkőzéshez. Elárulja
ez magát.</p>
<p>– Uram! szólt, lökbotjával a tekeasztalra mutatva, Metellhez.
Nem tetszik pour l’honneur du drapeau? Oroszok vagyunk?</p>
<p>– Nem. Magyarok vagyunk.</p>
<p>– Annál szebb. Ez ritkaság. – Kétszáz louisdor a partie.</p>
<p>Metell tudta azt úgy is.</p>
<p>– Az nekem nagyon magas tét, mondá húzódozva.</p>
<p>A győzelmes viador végig nézett rajta, szánalomhoz hajazó
kifejezéssel s aztán azt mondá:</p>
<p>– No hát legyen huszonöt louisdor. Én úgy is játszom. Csak
azért, hogy a trofeumaim között egy ázsiainak az exuviái is
legyenek.</p>
<p>Metell sem az «ázsiai» illetékesség, sem az exuviák előleges
igénybevétele ellen nem tett kifogást, hanem szétnézett dákó
után.</p>
<p>– Szolgálok az enyimmel, mondá Severland lord, megkrétázva a
lökbotja hegyét, – ne legyen az a hit, hogy a botom meg van
babonázva. Egyszer az egyikünk lökjön vele, másszor a másik.</p>
<p>– Ki kezdje? kérdezé Metell.</p>
<p>– Mindig az, a ki provokálva van!</p>
<p>– Szeretem az igazságot. Vessünk fel pénzt?</p>
<p>– No hát vessünk. Mi az ön jelszava?</p>
<p>– Császár.</p>
<p>A felvetett pénz az arczképpel fordult felfelé az asztalon. A
mylord átnyújtá Metellnek a dákót.</p>
<p>Metell aztán le sem tette azt a kezéből, a mig a partiet végig
ki nem csinálta.</p>
<p>– Bravo Ázsia! mondá a lord. Ez emberül volt végezve.
<span class="pagenum"><a name="Page_71" id=
"Page_71">-71-</a></span> Engem lökéshez sem hagyott ön jutni. –
Hanem hát folytassuk. Dupla, vagy semmi!</p>
<p>Metell elfogadta a felhivást s megkezdte a második játékot. Be
is végezte, a nélkül, hogy az ellenfelének egyéb dolga lett volna,
mint számlálni a lökéseket.</p>
<p>– Hisz ez egy vadembertől egészen jó! mondá a mylord. Duplázzuk
meg még egyszer a tétet.</p>
<p>Már ekkor kezdtek Metellnek szövetségesei támadni. A legyőzött
nemesek oda álltak a háta mögé és lesték minden lökését.</p>
<p>Ezúttal sem hibázott el egyetlenegy lapdát is. A
leglehetetlenebb állásokkal is kiczirkalmazta az összekoczczantót.
A harmadik játék is az övé volt.</p>
<p>A mylord most már csak a jelszót ismételte.</p>
<p>– Dupla, vagy semmi. A tétel kétszáz arany volt már.</p>
<p>A közönség egész érdeklődése Metell játéka körül
összpontosult.</p>
<p>A negyedik játékot is megnyerte – felváltás nélkül.</p>
<p>Ekkor már négyszáz louisdor volt a pénztárban.</p>
<p>A mylord azt is megduplázta.</p>
<p>Mikor Metell az ötödik játékot is megnyerte, a nélkül, hogy a
dákót csak egyszer is visszaadta volna a gazdájának, a néző
közönség frenetikus tapsban tört ki e diadal fölött. Borussia,
Scandinavia, Hibernia saját kudarczaikért visszaadott megtorlást
láttak ez ordáliában.</p>
<p>Ámde Nagy-Britannia nem szokta magát megadni a veszteség
után.</p>
<p>– Dupla, vagy semmi! hangzott a mylord szava újra.</p>
<p>Nyolczszáz louisdorra ment föl a tétösszeg.</p>
<p>Kezdettől végig ünnepélyes csend volt a játék alatt. Ez már a
hatodik játék volt. – Példátlan eset, hogy valaki hat játék
carambolt megnyerjen egymás után, a nélkül, hogy a játszótársát
egyetlenegyszer is lökéshez juttassa.</p>
<p>Mikor ez is megtörtént, a néző közönség varázslatnak kezdte
hinni a dolgot. – Ez nem mester, ez professor! Még a professorok
között is a dékán! <span class="pagenum"><a name="Page_72" id=
"Page_72">-72-</a></span></p>
<p>– Dupla, vagy semmi! ismétlé lord Severland.</p>
<p>Metell egy szó nélkül hozzá kezdett a játékhoz. Egy apródnak
öltözött pinczérnő egy pohár jeges barbarasseal kinálta meg; abból
egyet szürcsölt s nyugodtan fogott a munkájához. – Csupa
mesterlökés volt, a mit csinált.</p>
<p>A hetedik játékot is megnyerte.</p>
<p>Már ekkor a pénztárban háromezerkétszáz louisdor volt
felhalmozva.</p>
<p>Ekkor kezdett a néző közönség szétszállingózni Metell
légköréből. – Ez nem hogy mester, nem hogy professor: hanem «kozák»
(gréque). Ettől jó lesz távol maradni.</p>
<p>Most már mindenki azt képzelte, hogy érti már, miért mondta ez
az idegen a győzelmében telhetetlen mylordnak az első megkinálásra
azt, hogy neki a kétszáz louisdornyi tét nagyon magas! Ez
játékos-psychologia. Ha az első összemérkőzésnél a mylord azt
látja, hogy fenhatós ellenféllel került össze, megköszöni a
mulatságot, s abbahagyja a játékot, kétszáz louisdor veszteséggel.
Így pedig bele lett sodorva, a játékos-agyafurtságnál fogva, mely a
szerencse erőszakolásában bízik, hogy mindig duplázza a tételt,
mindig mélyebben gázoljon bele a koczkáztatásba; ez kiszámítás
volt. Az idegen egy professionatus játékos. Jó lesz tőle távol
maradni.</p>
<p>– Dupla, vagy semmi! ismétlé hidegvérrel az angol.</p>
<p>Egész halommal állt már az arany a pénztárban. Metell előbb egy
pohár forró punchot hozatott magának, s tűrte egész fásult
egykedvűséggel a közönségnek a szemszúrását azalatt, a míg azt
kanalankint felszürcsölte.</p>
<p>A szép éjpillangók, a játékbarlangok ragyogó szépségei ezalatt
ott sertepertéltek el mellette, – egy ilyen nagy nyereségben levő
játékos egyszerre érdekessé kezd válni. Némelyik csaknem az ölébe
ült, olyan közel törleszkedett hozzá. Egy delnő, a kinek akkora
kalapja volt, hogy mikor föléje hajolt, mind a kettőjük fejét
eltüntette az ernyője alatt, azt sugá a fülébe, hogy a «a hetedik
játék után joga van önnek visszahuzódni». <span class=
"pagenum"><a name="Page_73" id="Page_73">-73-</a></span></p>
<p>Háromezerkétszáz louisdorral érdemes is lett volna.</p>
<p>Lettek volna, a kik azt vele igen kellemes társaságban
megoszszák.</p>
<p>Metell fölállt a punch mellől s jelezé, hogy kész folytatni a
játékot.</p>
<p>Mindig «victor prœcedit» (a győztes kezdi).</p>
<p>Csak úgy ment a nyolczadik játék is, mint az eddigiek. Metell a
legcsodálatraméltóbb geometriai feladatokat hajtotta végre a
tekeasztalon. Játéka művészet volt már és remeklés.</p>
<p>Egész a legutolsó lökésig mind valamennyit mesterileg
eltalálta.</p>
<p>Csak az utolsó taszítás volt még hátra, s ennél következőleg
álltak a lapdák.</p>
<p>Mind a három egy vonalban a tekeasztal közepén. – A közbeeső, a
fehér, a Metell lapdája; innen rajta a kék lapda, túl a veres.</p>
<p>A körülállók lélekzetüket visszatartva lesték, hogy mi lesz
ebből. Senki se hallatott még csak egy sziszszenést sem.</p>
<p>Hatezernégyszáz louisdor függött ezen az egy lökésen.</p>
<p>Tanult játékosok tudják jól, hogy az ilyen configuratióban levő
tekelapdáknál háromféle kisérletet lehet tenni, hogy a közbülső
lapda a két szélsőt megérintse.</p>
<p>Az első a jól kiszámított visszalökés (rekuzé), a fehér megüti a
verest, attól visszalöketik s ráfut a háta mögött levő kékre. Ennek
a sikere egy harmadperczre kiszámított gyorsaságtól függ.</p>
<p>A második a quart. Borotva-élnyi élességgel eltalálni a fehérrel
a veres lapda oldalát s akkor negyedik szegletélre visszakerülni a
kék lapdához. Ehhez igen jó szemmérték kell.</p>
<p>A harmadik pedig a terz. Ez a legnehezebb; de nemsikerülés
esetén, ha a lökés elég erővel volt intézve, még egy visszatérő
quintben eredményt igér.</p>
<p>Senkinek sem volt kétsége az iránt, hogy oly remekjátékosnak,
<span class="pagenum"><a name="Page_74" id=
"Page_74">-74-</a></span> mint ez az idegen, akár az első, akár a
második módszer a legbiztosabban sikerülni fog.</p>
<p>Százhuszonnyolczezer frank ez az egy lökés!</p>
<p>Metell sokáig látszott magában tanakodni, mintha válogatna,
egyszer már a dákó hegyét neki is mérte a fehér lapda aljának, a mi
a rekuzé lökése; de aztán csak megváltoztatta a szándékát, s a két
biztosabb mód helyett választotta a legnehezebbet, a terzlökést. A
körülállók boszúsan csettentettek a nyelvükkel. Ez valóságos
feladása a játéknak. A lapda terzre is elkerülte a kék lapdát, meg
quintre is. A dákó a mylord kezébe került, a ki aztán szintén nem
tette le azt addig a kezéből, a míg mind a harminczkét lapdát meg
nem csinálta. A nyolczadik játék el lett vesztve. – Ó-Anglia
győzött.</p>
<p>– No uram! ön most Anglia leggazdagabb lordjának ajándékozott
százhuszonnyolczezer frankot! suttogá Metell fülébe az a
nagykalapos delnő.</p>
<p>Metell vállat vont, mint a kinek hatezernégyszáz louisdor nem is
pénz.</p>
<p>Arról pedig mindenki meg volt győződve, hogy az idegen champion
szándékosan adta föl a nyert játékot; és mégis oly gavalléros
módon, hogy ellenfele nem érezhette magát ez által megsértve.</p>
<p>Ez nemcsak mester, nemcsak professor, hanem gavallér!</p>
<p>A mylord azonban ledobta a queut a tekeasztalra s oda lépett
Metellhez:</p>
<p>– Uram!</p>
<p>– Mylord!</p>
<p>– Tud ön l’hombret játszani?</p>
<p>– Játszottam már.</p>
<p>– Azt kérdeztem, hogy «tud»-e ön játszani l’hombret.</p>
<p>– Tudok.</p>
<p>– Akkor szívesen látom önt holnaptól kezdve nálam, minden nap
éjfélután egy órakor.</p>
<p>S azzal a kezébe nyomta a névjegyét, czímével és hotele
körülirásával ellátva. <span class="pagenum"><a name="Page_75" id=
"Page_75">-75-</a></span></p>
<h2>A L’HOMBRE.</h2>
<p>A l’hombre urak játéka, még pedig nagy uraké.</p>
<p>A sakkjátékhoz is éles ész kell, de mégis sakkjátékos lehet
akárki, ázsiai, afrikai nevelés mellett is, de hogy l’hombret
játszszék valaki, ahhoz európai műveltség kell.</p>
<p>A l’hombre valamennyi más kártyajátéknak a furfangjait egyesíti
magában.</p>
<p>A l’hombre-játszónak egy mathematikus mnemotechnikájával kell
birni, a mellett egy hadvezér tervalkotó tehetségével, széles
látkörrel, minő egy diplomatáé, lavateri physionomia-ismerettel, és
azután – megfelelő protectióval «Szerencse» istenasszony
részéről.</p>
<p>De még ez sem elég.</p>
<p>Bírhat valaki minden tehetségével a festőnek, a zenésznek, azért
mégsem lesz belőle «művész», ha hiányzik nála a «szikra». Ilyen a
l’hombre-játékosnál a játékérzék. Némely ember egész életén át
játszott, szenvedélye volt, a nélkül, hogy játékérzéke lett volna.
Ez az ihlet, a mit a múzsa választottjának homlokára lehell, csak
olyan, mint a másik kilenczé. – A tizedik múzsa: a «Fortuna». – A
többi kilencz mind aggszűz maradt, – no, férjhez ugyan ez se ment,
de kérője mindig van sok, kérők, a kik nem ijednek vissza attól, a
mit ez a hölgy világosan a kezében hord s a mitől minden becsületes
férfinak illik idegenkedni, sőt kérve kérik tőle a szarvat: (a
bőségszarvat).</p>
<p>De még ez sem elég.</p>
<p>A l’hombre-játékosnak psychologiával is kell bírni.</p>
<p>Mert nem elég jó játékosnak, nem elég szerencsésnek lenni, hanem
az a feladat, kitalálni, hogy mikor, és kinél érvényesüljön a
tudomány és a szerencse? – számítani az indulatokkal, a
szenvedélyekkel, a temperamentumokkal, a nemzeti sajátságokkal, – a
külesemények befolyásával, a szerencsés szerelem, az elkeseredés,
megcsalatás, <span class="pagenum"><a name="Page_76" id=
"Page_76">-76-</a></span> a nagy öröm, a heves indulat mind igen
nagy tényező a l’hombre-asztalnál.</p>
<p>A ki a l’hombrenak szentelte az életét, az épen oly nagy és
minden erőt igénybevevő feladatot vállalt magára, mint a ki azt
tette fel, hogy egész életén át a vámpolitikát fogja tanulmányozni,
vagy a jogcodificálásba merül bele. Azzal az apparátussal, a mely
az embert jó l’hombre-játékossá teszi, bátran miniszterré lehet
akárki. Lesz is akárhány.</p>
<p>De még mindez nem elég.</p>
<p>Még egy fődolog van hátra.</p>
<p>A «zóna».</p>
<p>Tudjuk, hogy a szeszélyes istenasszony a földgömböt gurigázza a
lába alatt. Ezen vannak a zónák. Az egyik zóna alatt teremnek csak
a garasok, a másik alatt a tallérok, aztán az aranyak, de a
legfelső alatt a százezrek. Ide bejutni, ebbe a zónába, ez a
mesterség, ez a polaris expeditio. Azt nagy jégtengerek veszik
körül!</p>
<p>Mert mit ért Orpheusnak, hogy olyan jó muzsikus volt, mint
Paganini, ha csak a vadállatokat gyűjtötte össze publikumnak, a kik
nem fizetnek belépti díjat. Sőt még Plutó is csak aprópénzzel
fizette ki. Nem elég a nagy talentum, a terrenum a fődolog. A
genienek zóna kell.</p>
<p>Csakhogy ebbe a legfelső zónába nagyon nehéz eljutni.</p>
<p>Mivelhogy a l’hombre fenséges művészetének nemcsak olyan emberek
szentelik az életüket, a kik valaha miniszterré lehetésről
álmodoznak, hanem olyanok is, a kiknek egyenes életfeladatuk ebből
az egy tudományból megélni.</p>
<p>Azért ezen zónának a lakói nagyon válogatók és
kizárólagosak.</p>
<p>Mivelhogy az igazi gentlemant az utánzottól olyan nehéz mai nap
megkülönböztetni, mint az aranyat a similortól.</p>
<p>Az, hogy valaki tylburin jár, s szerecsen inast tart, nem
bizonyít semmit; az érdemrendek, a szalag a gomblyukban
<span class="pagenum"><a name="Page_77" id=
"Page_77">-77-</a></span> tréfadolog, még az ajánlólevelek sem
érnek semmit, azok mellett lehet valaki világcsaló, kalandor,
professionátus kártyás. Az ilyen professorokra vigyázni kell, hogy
valamikép a high life szentélyeibe be ne vehessék magukat.</p>
<p>Jó szerencse, hogy e kizárólagos körök bennszülötteinek van
valami ösztönszerű tapintata, a mivel a jött-ment kalandort, a
maguk fajtája közül ki tudja ismerni, épen mint az omagua indiánok
kiismerik a közéjük lopózott cheeppewas indiánt – a szagáról. – Van
valami neme az impertinentiával párosult modestiának (furcsa
hybridum), a mibe bele kellett élni az embernek magát, hogy
autochtonnak lássék. A ki ezt otthon az apai kastélyban meg nem
tanulta, ha utánozni akarja, elárulja magát. Hiába nevezteti magát
az inasával grófnak, hiába udvarol a kis tánczosnőnek, hiába tart
versenyparipákat, hiába osztogat louisdorokat borravalónak, azok
odafenn megérzik rajta, hogy nem közéjük való. A kávéházban, a
turfon, a bettinghousban, ott szóba állnak vele, tartják a
tételeit, játszanak vele makaot, carambolt, ahhoz minden idegen
hozzáférhet, a nyilvános játéktermekben nincs rangkülönbség, senki
sem restelli, ha olyan pénzt nyert el, a mit valaki a közpénztárból
suvasztott el, vagy a párisi kloakák bérletéből kapart jelő. –
Gazember volt-e a játék előtt, öngyilkos lesz-e a játék után az
ismeretlen partner? senki sem kérdezi. Ha incorrectnek találta a
játékát, fölkel és ott hagyja, még jó éjszakát se kell hogy
kivánjon neki. Hanem, hogy valaki az igazi high lifeból azt mondja
valakinek az ismeretlenek közül: «uram, ha tud ön l’hombret
játszani, lépjen be ezzel a névjegyemmel a rue de Rivolii
palotába», ehhez kell, hogy megérezzék rajta az, a miről az omagua
indiánok megismerik egymást.</p>
<p>Ez az elővigyázat annyival inkább parancsolva volt ezekben az
időkben, mert Páris a kerek világ minden kalandorainak gyűlhelye
volt ekkor, tele idegenekkel, a kik nemcsak Párisra, de egymásra
nézve is idegenek. A számüzetésből visszatóduló franczia
arisztokráczia maga <span class="pagenum"><a name="Page_78" id=
"Page_78">-78-</a></span> is annyi nagyhangzású czímet hozott
egyszerre forgalomba, hogy az ember szinte szégyenlette magát, ha a
neve előtt nem volt valami gróf, vagy marquis, ellenben az igazi
herczegek sem átalltak minden lépten-nyomon olyan vállalatokba
kezdeni, a mik nagyon közel rokonok a szédelgéshez. Alchymia,
perpetuum mobile, repülő léggömb, bölcsek köve, jövendőmondás s más
efféle világbolondítás egyenesen a legfelsőbb aristocratia
légkörében nyerte származását, úgy hogy az igazi úrnak még a saját
osztálya iránt is nagyon óvakodónak kellett lenni.</p>
<p>Ezt a bűvkört törte keresztül Metell. Megtalálta a
Behring-szorost a legfelsőbb jégzónába.</p>
<p>Az, a mit a carambol-partienál tett, az az omaguának az illata a
maga őserdejében. Azt csak igazi vegyületlen kék vér teszi meg,
hogy egy egész tőkepénzt, a mi már a kalapjába be van seperve, s a
mit egész korrekt módon tett tulajdonává, minden segítsége nélkül a
vak szerencsének – nem utána járva, de felhivatva, hogy ezt
visszaöntse megint az asztalra, még pedig oly modorban, mely az
ellenfél büszkeségét meg nem sérti; ez egy olyan vonás, mely a
nemes ember alakját kiegészíti, s grand seigneur-ré üti.</p>
<p>Ez nem tartja azt a tele kalap aranyat elég egyenértéknek azért,
hogy aztán a másik perczben az egész társaság háttal forduljon felé
és azontúl minden ember elnézzen a feje fölött, a kivel
összetalálkozik. Ez tudatni akarja, hogy ő igazi úr!</p>
<p>És czélt ért vele. Meghivták a rue de Rivoli-i palotába s
azontúl otthon volt benne.</p>
<p>Itt volt az aristokrata körök zárt játékklubbja.</p>
<p>A Palais Royalban szoktak játszani mulatságból, a rue de
Rivoliban a játék volt a czél. Itt nem voltak se kaczér
világszépségek, se frissitőt körülhordó női apródok, se római
canephorák, ide nem volt másnak bejárása, csak férfinak, s nem
míveltek mást, mint a játékot, nagy pénzben. <span class=
"pagenum"><a name="Page_79" id="Page_79">-79-</a></span></p>
<p>Metell nem tünt fel különös szerencséje által, hol nyert, hol
vesztett; s azt tartották felőle, hogy igen szépen játszik.</p>
<p>Gyakran játszott magánál gyöngébb játékosokkal, s nem
mérgelődött rajta, ha azok megverték. Ilyenformán a rokonszenvek
kezdtek feléje hajolni. A kisebb erők csoportot képeztek a nagyobb
körül, a kik előharczosuknak kezdték tekinteni. – Volt ott egy
orosz herczeg, a nevét nem jegyezte fel a krónikánk, a ki
impertinens szerencsével játszott s nem is restelte, hogy érzik a
præpotentiáját.</p>
<p>Ez addig tartott, míg Metell össze nem akadt vele, azontúl vége
volt a prestigenek. A magas klub egész érdekkel kisérte azt a
tusát, mely elvégre e két erős champion között kifejlődött. Remek
tornák folytak le a zöld asztalnál, a miknek a vége az lett, hogy
az orosz herczegnek nagyon rossz kedve volt.</p>
<p>Mi volt Metellnek a nyeresége? azt nem lehetett tudni, mert
ebben a klubban nem raktak készpénzt az asztalra. Egy névjegy
hátára irta fel mindenki az összeget, a mivel veszteségben maradt,
s azt másnap délig beváltatá. A veszteségét igazi gentleman nem
szokta elpanaszolni; arról pedig, hogy mennyit nyert, még a nem
gentleman sem örömest beszél. – Az orosz sokkal gazdagabb volt,
mintsem megszokott fényüző életmódján a kártyaveszteség valami
változtatást tett volna, – és épen úgy nem lehetett másfelől Metell
szokásain észrevenni, hogy kedvezett neki a szerencse.
Visszahuzódva élt, bár a kényelmet és jó izlést nem tagadta meg
magától. A hol kellett, adakozó és bőkezű is volt; résztvett a
mulatságokban, azt kereste a mi jó és drága, de a mi a legdrágább,
azt kikerülte, az asszonyt.</p>
<p>Pedig az a lélektani tapasztalás régóta meg van állapítva, hogy
az a négy hölgy (a kártyában) mindig az ötödik számára keres.
Tiszta hazugság az, hogy «a ki az egyikben szerencsés, az a
másikban szerencsétlen», – a <span class="pagenum"><a name=
"Page_80" id="Page_80">-80-</a></span> ki a játékban szerencsés,
akad szerencséje annak a szerelemben is.</p>
<p>Metellnek nem volt ez a szenvedélye. Pedig ezek ikrek! Sok
elhihetetlen történik az életben. Azoknak a sorába tartozik az a
csodaeset, hogy egy fiatal, életteljes, keleti véralkatú dalia
felkerüljön (mondjuk, hogy) Babylonba; a hol a Mylitta-cultus
templomaiban áldozik a világ minden népe, azokat mind sorra járja,
s úgy jöjjön ki belőlük, mint József Potifárnétól, – annyival
jobban még, hogy a köpenyegét sem hagyja ott.</p>
<p>– Kőből vagy te? kérdezék tőle gyakran gentleman czimborái.</p>
<p>– Nem én. Csakhogy én még nem találtam asszonyt, a ki nekem
igazán megtetszett volna.</p>
<p>Ez is valami új! Egy férfi, a ki drágára tartja magát.</p>
<p>Futnak utána, kerítgetik, csábbal körülhálózzák, – de nem hagyja
magát elfogni.</p>
<p>Talán valami ábrándos szerelem tartja igézete alatt? Talán
hűséget esküdött valakinek s azt megtartja? – Vagy talán olyan
titokban tudja vinni a dolgát, hogy senki se jöhet rá?</p>
<p>Találgathatták azt Arra, hogy miért rakja félre a
szerencsejátékban nyert pénzt egy úri légkörben növekedett fiatal
gavallér, soha sem jött rá magától senki.</p>
<p>… És hátha egyszer csakugyan rá talál arra az asszonyra, a ki
igazán megnyeri a tetszését?</p>
<p>Megválik, mi lesz belőle?</p>
<h2>LADY ADAMINA.</h2>
<p>A rivoli-utczai l’hombreclub, az csak a «hivatal» volt: bizonyos
órákban, beavatott habituék számára nyitva; ott nem volt
hölgytársaság, ott szódavizen kívül egyebet nem ittak. Ez a komoly
hivatás palotája volt, épen mint a börze. A l’hombre és a
börzejáték között külömben is sok hasonlatosság <span class=
"pagenum"><a name="Page_81" id="Page_81">-81-</a></span> van. A
börze ebben az időben szintén a Palais Royalban volt, egyenesen a
tatár táborba lehetett belőle kilépni. Az igazi mulatság mégis csak
itt volt virágjában. Ez volt a Mohamed paradicsoma. Ugyanazok az
alakok, a kik a l’hombrenél, meg a börzecoulisseoknál végezték a
nehéz munkát, egyenesen oda siettek a Palais Royal játéktermeibe,
azt a munkát, gyönyörre felmagasztosítva folytatni. Itt mindjárt
talált az ember vesztesége esetén feledtető vigasztalást, s a
nyeresége számára kellemetes elhelyezési módot.</p>
<p>Metell is mindennapos látogatója volt a tatár tábor
gyönyörbarlangjainak. De csak ízlelgetni látszott a poharat.</p>
<p>Úgy tudott járni a veszedelmes tündérraj közepett, mint a
szakértő méhész a méhei közt: egy sem csípte meg. S ennek a
tündérméhnek a csípése veszedelmes.</p>
<p>Leghirhedettebb alakja volt a tatár tábornak a restauratió első
éveiben a rejtélyes lady Adamina, teljes czime szerint lady Adamina
Sidney-Abba. Összetett név: egy angolból, meg egy keletindiaiból.
Némelyek szerint leánya egy keletindiai nábob családdal
összeházasodott angol lordnak, mások szerint özvegye. Fényüzése
után hozzávetve akármelyik lehet. Fogatai feltünők, lovagláshoz
angol és arab paripákat tart. Mikor angol ménen lovagol, női
nyeregben, akkor fátyol takarja az arczát, mikor meg arab paripát
ül meg, akkor keleties öltözetet visel, a turbán paradicsom-madara
csak árnyékozza, de nem takarja arczát; olyankor ez arcz a maláji
faj epedő olajbarna szinét mutatja; a sétányon, a nappali
toilettehez ki van festve liliom- és rózsa-szinre; este szinházban
néha a sötét ruhához márványfehér arczot visel, máskor meg tiszta
fehér ruhához, fehér csipkefátyolhoz meghagyja a természetes barna
arczszínét. Mindegyikkel elveszi az embereknek az eszét.</p>
<p>Pedig nincs neki semmi szüksége az imádóinak az eszére, a
magáéval sem tud hová lenni; minden bolondságot, <span class=
"pagenum"><a name="Page_82" id="Page_82">-82-</a></span> a mi a
közönség izgalmára szolgál, ő talál ki, s mire a többiek utána
csinálják, akkorra ő másikat indít meg.</p>
<p>Maga talál ki exoticus divatokat, mikben első nap kinevetik, de
második nap már megtapsolják. Látni a fején Stuart-főkötőt,
lófarkas sisakot, turbánt, prémes kucsmát, orosz gyöngyös pártát, s
mind jól illik neki. De legjobban meglepő akkor, mikor semmit se
tesz fel a fejére, hanem férfiasan felborzolja a haját, s magas
kravátlit köt. Ilyenkor tökéletes lord Byron-arcza van, a kihez
külömben is meglepő hasonlatossággal bir.</p>
<p>Hanem a termet, az arczvonások tökélye, a feltünő megjelenés, a
pazar pompa még mind nem igazolná a varázst, a mit lady Adamina az
egész tatár tábor férfi-közönségére gyakorol, hanem ezek a szemek!
Egyetlen fekete gyémánt van a világon (az is Párisban van), de
annak a tüze nem szokatlanabb, mint ezeké a szemeké. S hogy tud
velük játszani! Minden tudományát az asszonyi varázsnak könyvnélkül
tudják ezek. Meggyujtanak és megfagyasztanak. Villámaikkal a szívig
tudnak lőni; a ki a sugáraik közé tévedt, mintha a pókhálóba
keveredett volna, ki nem szabadúl többé. S mikor ezzel a lankatag
epedéssel árasztanak egész delejfolyamot, az képes egy szentet a
lábáról elejteni.</p>
<p>S lady Adamina bőven használja a varázs hatalmát. Nem titkolja,
hogy hódító hadjáratot visel az egész férfinem ellen. Nincs olyan
rétege a társaságnak, a mit felzavaratlanul hagyna. A herczegektől
a diákokig mindenütt keresi a maga őrültjeit. S minden izléshez
tudja alkalmazni magát. Tud ábrándozó lenni, mikor olyan bolondja
van, kinek ez tetszik, s aztán megint szilaj bordalokat énekelni s
carmagnolet tánczolni, mikor másforma bolondok közé kerül.</p>
<p>S a kit egyszer hálójába keríthetett, azt azután tökéletesen
ruinálja. Egy fiatal elsassi diák főbe lőtte magát miatta. Egy
porosz báró elvált érte feleségétől. Egy orosz <span class=
"pagenum"><a name="Page_83" id="Page_83">-83-</a></span> herczeg rá
költötte a fél vagyonát. S a varázsló szépség az egyiket
kifosztogatja, a másikra elpazarolja, de boldoggá nem teszi egyiket
sem. Még azzal senki sem dicsekedhetik, hogy meghódította volna.
Tudja magát mindenképen védelmezni. Annyira mindenképen, hogy egy
westfáliai gróf, a ki megunta a tréfát s komolyan vette az
ostromot, egy ökölcsapást kapott tőle, hogy két hétig viselhette a
szeme alatt a nefelejtset.</p>
<p>Azt mondják, hogy nincsen szive.</p>
<p>A mesebeli ördög, mikor asszonyi alakot vesz föl.</p>
<p>Telhetetlenebb hódító Attilánál.</p>
<p>Vagy talán az van vele, a mi már annyiszor megtörtént, hogy még
nem jött elő az a férfi, a ki megtalálja a szívéhez való kulcsot?
Pedig mindenik azt hiszi, hogy hátha ő nála van.</p>
<p>Ahhoz is nagy bolondság kell, hogy valaki a lutriba rakja be a
pénzét, abban a hitben, hogy hátha az ő száma jön ki; de még
nagyobb bolondság kell ahhoz, hogy valaki egy szép asszony lelkére
bizza a lelkét, azt képzelve, hogy hátha az övét tartja meg.</p>
<p>Lady Adamina mindennapos látogatója volt a rouge et noir banknak
s maga is résztvett a játékban. Az arczán soha sem lehetett
észrevenni a változást, akár nyert, akár vesztett.</p>
<p>Itt találkozott vele legelőszőr Metell.</p>
<p>Muszka barátja mutatta be neki. Ezt találta a bosszuállás
legsikeresebb nemének a klubban szenvedett veszteségeiért.</p>
<p>– Melyik szinre szokott ön tenni? kérdezé lady Adamina.</p>
<p>– Én mindig a veresre.</p>
<p>– Akkor én a feketére teszek.</p>
<p>Azzal odatolták az aranyaikat a játékasztalra.</p>
<p>– Néze ön, milyen jó gondolat ez, mondá lady Adamina, odamutatva
egy ékszerkereskedő kirakatára.</p>
<p>A játékterem két oldalán egyúttal apró boltocskák <span class=
"pagenum"><a name="Page_84" id="Page_84">-84-</a></span> voltak, a
mikben ékszereket, ritkaságokat, csemegéket és virágokat árultak. A
szerencse kegyenczei mindjárt közel találhatták, a mit vásároljanak
és azt is, a kinek azt elajándékozzák.</p>
<p>Az a jó gondolat, a mi lady Adaminának a tetszését úgy
megnyerte, egy eleven szegfűcsokor volt, a minek a tartóját egy
kigyó képezte: remeke az ötvösművészetnek; az egész smaragdokból
összeállítva, a két szeme rózsaszinű gyémánt.</p>
<p>Az ékszerész azt állította, hogy az a mű antik, a középkorból
való. Lady Adamina ellenben azt vitatta, hogy az keletindiai mű,
ráismer a zománczozatáról.</p>
<p>Metell bebizonyította, hogy szakértő, ő ehhez hasonlót tud
valahol, csakhogy az gyík, de a zománczozás épen ilyen,
németalföldi munka. E közben egészen elfeledkeztek a tételeikről
ott a rouge et noir asztalon.</p>
<p>Egyszer aztán egy pipacsszinű selyemruhás hölgy megérinti a
legyezőjével Metell vállát, s azt mondja neki halkan:</p>
<p>– Uram, önnek már tizenhatezer frankra gyűlt a tétele.</p>
<p>(Az asztalon hagyott tétel minden fordulónál megduplázódik, ha
folyvást annak a színe jön elő a kártyában.)</p>
<p>Metell azt mondta: «Köszönöm, madame». S tovább fűzte az érdekes
eszmecserét lady Adaminával és az ékszerészszel.</p>
<p>Néhány percz múlva már a kabátja szárnyánál fogva rántotta meg a
piros ruhás hölgy.</p>
<p>– Uram, legyen önnek esze! A tétele harminczkétezer frank.</p>
<p>– Bánom is én! – Azt is megtudnám mondani, szólt ismét lady
Adaminához fordulva, hogy kinek a műterméből került ki az
ékszer.</p>
<p>Egyszer csak nagy zaj, zúgás támadt a hátuk mögött. Kaczagnak,
szörnyűködnek. A bank a mai napra megszünteti a játékot. Metell
otthagyott téte hatvannégyezer <span class="pagenum"><a name=
"Page_85" id="Page_85">-85-</a></span> frankra sokszorozódott, s
ezzel a mai pénztár szét van robbantva. Metellnek jelenti a
croupier, hogy a pénz ott az asztalon, mind az övé.</p>
<p>– Hát csak csomagolják össze, majd rendelkezem vele.</p>
<p>S hátra sem néz. Hanem azt kérdi az ékszerésztől:</p>
<p>– Mi ennek a szegfűcsokornak az ára?</p>
<p>– A szegfűcsokornak?</p>
<p>– No igen. Ha eladó.</p>
<p>– Itt minden eladó. Azért van kitéve.</p>
<p>– Hát mit fizetek érte?</p>
<p>– A szegfűért? Tiz soust.</p>
<p>Metell kivett egy francos darabot, s visszaadatott magának fél
francot.</p>
<p>– Szabad önt megkinálnom a csokorral mylady?</p>
<p>S lady Adamina elfogadta a szegfűcsokrot és odatűzte a ruhája
fodrai közé.</p>
<p>Még így nem látták a szemeit lángolni, mint ebben a
pillanatban.</p>
<p>És ettől fogva mindennap szegfűcsokrot viselt a keblére
tüzve.</p>
<p>– Ugyan mivel hódítottad meg ezt a hölgyet? kérdezé tőle pár hét
mulva a muszka.</p>
<p>– Azzal, hogy nem hódolok neki.</p>
<h2>A DRÁGA FÜTTY.</h2>
<p>Sok embert ismerünk, a ki magát tönkre juttatta a játékon. De
ugyan ismer-e valaki egyetlen egy olyan embert, a ki a játékon
vagyont szerzett?</p>
<p>Pedig azt a pénzt, a mit valaki elvesztett, más valakinek
okvetlen el kellett nyerni.</p>
<p>Ennek bizony az a titka, hogy a ki százezer frankot nyert, az
kétszázezeret szokott elkölteni. A kártyanyereség éget. Nem enged
aludni. Aztán a kinek a játékban lángesze van, az az életben
szórakozott; itt mindenkinek kész <span class="pagenum"><a name=
"Page_86" id="Page_86">-86-</a></span> préda, rászedi az ékszerész,
kárpitos, a kocsigyáros, a tiszttartó, a cselédjei, szeretői.
Megvétetik vele ékszerekben az újat antik gyanánt, s szerelemben az
antikot új gyanánt.</p>
<p>Az egyik felizgatott szenvedély nem hagyja elszunnyadni a
másikat.</p>
<p>Egy olyan ritka madár, a kivel mindez nem történt meg, volt
Metell.</p>
<p>Feltünő szerencséje volt minden játékban, arról mindenki beszélt
már, de a mellett nagyon óvatos volt. Nem fösvénykedett, úri módon
élt, de nem pazarolt. Annak az aranyozott társaságnak, mely keblébe
fogadta, minden dáridóiban részt vett, de valami híres bolondság
elkövetésére nem hagyta magát elragadtatni.</p>
<p>Mesemondáshoz hasonlít ez. Külömben más emberek nem azért
szoktak Párisba sietni, hogy ott az erényes életből a magasabb
tanfolyamot bevégezzék.</p>
<p>Találgatták is a rejtélyét az úri czimborák. A muszka ezt a
magyarázatot adta neki: Ez a Babiagorai Riparievich, a mint a neve
mutatja, valami orthodox hitű magyar. Ezeknél gyakran előfordúl az,
hogy valami fogadalmat tesznek, s azt aztán fanatikus szigorral
megtudják állni. Ha az oláh megfogadja, hogy két esztendeig nem fog
pálinkát inni s erre a papja előtt, két égő gyertya mellett
megesküszik, hát akkor nincs az a hatalom, a mi két esztendő
lefolyása alatt egy csepp pálinkát bele tudjon diktálni. Hanem
aztán, a mint a két esztendő letelt, akkor beül a kocsmába, addig
ki se jön onnan, míg mindazt, a mit elmulasztott, le nem itta.
Ilyenforma fogadalma lehet tán Metellnek is.</p>
<p>Az angol más magyarázatot talált. Metell praktikus ember. Tudja
jól, hogy az asszonyt a hideg tartózkodás hódítja meg
legbiztosabban. Ez az ő látszólagos közönye ravasz kiszámítás, a
minek a sikere már is észrevehető. Lady Adamina egészen
átváltozott, a mióta Metell igézete alatt áll. Eddig ő uralkodott a
férfiakon, most az uralkodik ő rajta. Utána jár, minden szavával
elárulja, hogy ő <span class="pagenum"><a name="Page_87" id=
"Page_87">-87-</a></span> a meghódított. A sok bolondos divat
helyett most oly öltözetben jár, mely minden idomot eltorzít s
hozzá széles karimájú bolivárt visel, a mitől még az arczába sem
lehet látni. Komoly, mélázó igyekezik lenni. Szép ezt a játékot
messziről nézni. – Vajjon melyik marad a végén a győztes? Metellnek
sikerül-e a tündéri Adaminát odabűvölni, hogy az megkérje őt
férjül? vagy pedig lady Adaminának, hogy Metell kérje meg őt
feleségül? Az első esetben Metell ér czélt, mert egy mesés
gazdaságú feleséget kap, a másodikban pedig lady Adamina, mert
akkor a szeme közé fog nevetni Metellnek: «hiszen csak ezt
akartam!» s azzal egygyel több bolondja van a gyüjteményében.</p>
<p>Egyik sem járt közel a valóhoz.</p>
<p>Ki találhatná azt ki, hogy ennek a mosolytalan arczú ifjunak a
szeme előtt szüntelen ott áll egy árnykép: mikor a kártyát osztja,
mikor a poharát megtölti, mikor a szép asszonyok szemeibe néz,
mikor a világ minden bolondsága körül rajozza, egy leánynak
árnyképe; a ki egyedül, magában jár egy puszta, elhagyott
várkastély toronyszobájában, s hallgatja a tenger mormogását, a
sirokko zúgását, a hojszák síkoltását és számlálja a napok jöttét
és lementét, örömtelenűl, félelmek, rettegések között és nem
gondolkozik egyébről, mint hogy mikor jön vissza a bátyja őt e
rettenetes magányból megváltani? Milióra árnyképe áll szüntelen
közötte és a világ minden örömei között!</p>
<p>Meglehet, hogy ő is azt mondja magában a lüktető vérnek: «Várd
végét a fogadalomnak: ha letelik az időm, akkor majd úszszunk abban
a gyönyörben, a mit most nyelvhegygyel sem ízlelünk!» Hanem addig
őrzi magát, vigyáz, megtakarít és szivéhez nem enged senkit
közelíteni.</p>
<p>A tatár tábor közepett volt egy circus, a miben a restauratio
korszaka alatt látványos színdarabokat szoktak előadni. Fából
épűlt, mint a tatártábor többi része. Külömben egész más volt a
czélja, mint a színi előadás. <span class="pagenum"><a name=
"Page_88" id="Page_88">-88-</a></span> A krónikairók azt jegyezték
fel róla, hogy olyan jól érezte magát benne az ember, mintha a
kalifák háremébe jutott volna. A páholyokban, a színfalak közt
virágzott az igazi költészet, a mihez nem kell se jámbus, se rím.
Botrány is volt elég, s azok miatt eleget főtt a feje a
rendőrfőnöknek; már az a fenyegetés is hallatszott, hogy
lebontatják az egész barakot.</p>
<p>Sok ideig adták benne azt a mythologiai szinművet: «Ariadne
Naxosban», a mi az aranyfiatalságnak kedvencz darabja volt. A
színigazgatónak minden este más Ariadnét kellett fölléptetni, mert
a tegnapinak rendesen akadt egy Bacchusa (az előadás után), a ki
Naxos szigetéről elszöktesse, azonban volt készletben mindig
elég.</p>
<p>E fölött nagyon sok tréfa támadt: az erkölcs őrének, a
policzájnak ugyanannyi hivatalos boszúság. Hanem hát nem tehetett
ellene. A mi az isteneknek szabad, azt az embereknek talán csak nem
lehet bűnül felróni.</p>
<p>Egyszer aztán a színigazgató, hogy compromittált reputatióját
helyrefényesítse, új darabot hirdetett, a miről bizonyos lehetett,
hogy azzal mind a közönségnek, mind a kormányköröknek teljes
megelégedését fogja kivivhatni. A darab czíme volt: «Bonaparte
szerelmi kalandjai.» (A szerző nevét nem jegyezte fel a
historia.)</p>
<p>«Bonaparte szerelmi kalandjai.»</p>
<p>Még élt a világrendítő óriás, ott Szent Ilona szigetén, s már
komédiát játszottak róla Páris városában, a francziák előtt.
Komédiát az ő kicsúfolására, s annak az egész csodákkal teljes
korszaknak, a mit lánglelke alkotott, gyalázattá, nevetséggé
prostituálására. – Lehetett ez? Hihető ez?</p>
<p>Hát ha lehető volt az, hogy nehány lépéssel odább, magában a
dicsőséges Theátre Françaisban, melynek művészei egyedül voltak
kivéve az egyházi anathema alól, a kiknek kizárólagos szabadalmuk
volt minden franczia szinész fölött, hogy ha meghalnak egyházi
szertartás mellett, s szentelt földbe legyenek eltemetve; hát ha
ebben a fenkölt <span class="pagenum"><a name="Page_89" id=
"Page_89">-89-</a></span> csarnokban megtörténhetett az, hogy Mars
kisasszony egy este violákkal diszített öltönyben lépett fel a
színpadra, s arra őt, a múzsák választottját, a franczia művészet
csillagát oly általános fütyülés, tombolás fogadta, hogy vissza
kellett vonulnia az öltöző szobájába, levetni a violás öltönyt s
felvenni egy másikat liliomokkal s abban jelenni meg a szinpadon.
Akkor aztán végnélküli taps fogadta. – Fordult a világ. – Az ibolya
a Napoleonidák kedvencz virága, a liliom a Bourbonoké. Most a
liliom évadja van. No hát, ha ez a Theâtre Françaisban
megtörténhetett, mi nem eshetik még akkor meg a tatár tábor deszka
bódéjában?</p>
<p>A palais royali circus csak annyiban felelt meg a nevének, hogy
körönd volt, de nem egyúttal porond is. Azt a tért, a hol más
circusban a lovak szoktak futni, s az acrobatai erőmutatványok
csodái mennek végbe, támlás padsorok foglalták el, a karzatok
páholyokká voltak szakgatva, a miknek az előszobáiban vacsorálni is
szoktak, s a mikből rendesen oly dévaj lárma, nevetés, feleselés
szokott az előadás közé vegyülni, hogy a jó földszinti közönség
válogathatott benne, hogy melyik szindarabot élvezze: azt-e, a mit
a színpadon adnak, vagy azt, a mi a páholyokban folyik. Abban az
egyben mégis megtartotta az előadás circusi természetét, hogy
bevett szokás volt egyik páholyból a másikba átugrálni, vagy a
földszinti páholyból fölmászni az emeletibe az oszlopok
díszitésein. Ezt a gymnastikát produkálták nem csak az urak, de a
hölgyek is. – A játszó személyzetre bonbonokat hajigálni egészen a
bon tonhoz tartozott. A proscenium-páholyból megkinálni egy pohár
pezsgővel a primadonnát, mikor az áriáját végezte, a courtoisie
legildomosabb kifejezése volt. Hogy a közönség beleénekeljen az
előadásba (néha egészen mást, mint a mit a színpadon zengedeznek),
az volt a mindennapi külön élvezet. Az énekelt szöveg
lefordíthatatlan volt – még francziára is. A rendőrségnek erős
rendelete volt, hogy botrányok kikerülése végett hölgyeknek nem
<span class="pagenum"><a name="Page_90" id=
"Page_90">-90-</a></span> szabad a földszinti nézőhelyre menni.
Annálfogva a parterre tele volt hölgyekkel, a kik férfiruhában
jöttek. Így aztán nem volt botrány.</p>
<p>Néha-néha pedig az történt meg, hogy a legérdekesebb jelenet
közepett a közép erkélyt elfoglaló klubbpáholyból egy stentori hang
lekiáltott egy jelszót a közönség közé, például ilyenformát: «a
kamara megszavazta a miniszteriumnak az ujoncztörvényt!» – vagy
pedig ezt: «az aacheni congreszus leszállította az egy milliárd
hadi kárpótlást kétszáznegyven millióra!» Akkor aztán az egész
közönség felkeveredett: az egyik hírnél elkezdtek az emberek
egymással ölklöződni (a royalisták dühösek voltak, hogy
katonamentességi kiváltságuk megdült), a másik hirnél pedig egymás
nyakába borultak és tapsoltak, kaczagtak, ellenben mind a két
körülmény között tódult minden ember a kijáratoknak, szerencsére
köröskörül ajtó, ablak volt a circus, s törte magát okos, bolond, a
börze csarnokai felé, a mik ott voltak a szomszédban, a Palais
Royal másik udvarában s sietett el nem maradni az arany borju
körüli tánczból. Az első hírre nagy lett a baisse, a másikra még
nagyobb a hausse; a nézőtér olyan üres lett, mintha tüzi lárma
söpörte volna ki; a szinészek azért csak játszották tovább a
darabot; de a mint végezte a coupletjét valamelyik, kikiáltott a
színfalak közt ácsorgó börzesenzálnak: «végy!» – «adj el!» s az
orchestrumban összevissza ment a muzsikálás, mert a zenészek nem a
taktust számlálták, hanem az agiót.</p>
<p>Az egyik prosceniumpáholy rendesen lady Adamináé volt, még pedig
az, a melyiknek a mellvéd párkánya olyan alacsony, hogy a szinpadra
könyököl ki A csodálatos asszonyi tünemény nagyobb vonzerővel húzta
a közönséget a cirque royaleba, mint maga az előadás. Az ő
szüntelen izgó-mozgó alakja, az ő villámszóró szemei, merész
mozdulatai, kaczajjal vegyülő fenhangú fecsegése, az ő minden
emberi fantáziát megszégyenítő öltözetei, néha-néha a darab közé
szórt élczes, szúrós, sikamlós <span class="pagenum"><a name=
"Page_91" id="Page_91">-91-</a></span> calembourgjai, a páholyába
tóduló dandykkal való morikálása, óriási virágcsokrai, a magával
hordott kis kutyája, a kit néha (ha egy kedve elleni szinész
debutirozott) közbe ugattatott a játéknak: olyan megszokott
kiegészítő része volt mind a cirque royale előadásainak, hogy azok
nélkül a közönség élvezete nem is lett volna tökéletes.</p>
<p>Ezen az estén azonban sajátszerű meglepetést szerzett lady
Adamina a közönségnek.</p>
<p>Először is már a darab kezdete előtt beült a páholyába, nem
jött, mint szokás, az előadás folyama alatt, lármázó kiséretével,
ott kinn kezdett discursust folytatva, ismerőseit az átelleni
páholyokban üdvözölve, ananászait kosár számra maga után hozatva, a
miket előadás alatt kezeivel szokott tisztogatni s a héjával a
muzsikusok orrát czélba hajigálni. A húzó harmonikáját sem hozta el
ezúttal, pedig igen szépen tudott rajta muzsikálni; de a mi egészen
meglepő volt, oly egyszerű toilletteben jött, a minőt megint senki
sem visel egész Párisban: Stuart Mária sapakot a fején, állig
begombolt merino-derekat könyökig érő keztyükkel, még azonfelül egy
velenczei csipkekendő a mellén keresztül kötve, a haja mind
felszorítva a sapak alá, csak két göndör tincs lóg le elől a füle
előtt az arczára, a mi annak nagyon komoly kifejezést ad; nincs
kifestve, a rendes emberi halványságot természetes pír derengi át
orczáin, hiányoznak még a kaczér legyecskék is: szépségflastrom
fekete pontjai.</p>
<p>S aztán egész egyedül jön, a páholya ajtaját bezárja maga után,
s a színpad felé forduló karszékbe helyezkedik el, a honnan alig
veheti észre jelenlétét a közönség.</p>
<p>Ma azzal akar feltűnni, hogy szépen viseli magát.</p>
<p>Új darabot adnak. Ezt komolyan kell nézni. A közönség ma élvezni
akarja az új szellemi tápot, ezt nem szabad elrontani. Lady Adamina
maga is figyelemmel akarja hallgatni az előádást, s kizárja a
háborgató társaságot ez estére a páholyából.</p>
<p>Egy ember számára azonban mégis kivétel van téve. Az
<span class="pagenum"><a name="Page_92" id=
"Page_92">-92-</a></span> bizonyosan birja azt a titkos
koczogtatási utasítást, a melyre az ajtót felnyítják a számára. Ez
Metell.</p>
<p>– Sokra vitte a dolgát! mondogatják, a kik meglátják őt lady
Adamina páholyában az úrnővel szemközt leülni. – Ez már kiváltság!
– Nagy megkülömböztetés! – Mást mindenkit ott kinn marasztanak,
egyedűl ennek szabad a myladyvel egy eau de mille fleurst szívni. –
No igen, mert Metell igen jól tud hallgatni s ma ez érdem. –
Nézzétek, milyen komoly arczot tud csinálni! – A világért el nem
mosolyodnék, akármi furcsát szólnak, tesznek a színpadon. – Nem is
nézi, nem is hallja talán? Úgy bámul maga elé merev szemekkel,
mintha valami szigetet keresne az oczeánon…</p>
<p>… Hát talán épen azt is keresett? Azt a tengerektől elrejtett
szigetet, a minek emlékét mi annyiszor lerajzoltuk
gyermekkorunkban. Két egymás mellett álló szomorúfűz, a miknek a
derekai között a sötét kéreg körvonalaiból egy fehér szellemalak
támad elő, mellén összefont karokkal, szegletes kalappal a fején.
De sok helyen lehetett ezt feltalálni nálunk, rajzban,
himzésben!</p>
<p>Pedig hát mi volt nekünk a szentilonai száműzött? Egy hatalmas
ellenség, a ki ellen apáink rég pihenő kardjaikat újra
kiköszörülték.</p>
<p>Azért mégis róla ábrándoztunk; mink és valamennyi zúgolódó népe
a világnak, fel a hipperboræok névtelen nemzetéig, a kik mind az ő
képét tartogatják szentképeik között, s várják visszatértét.</p>
<p>Egy alak, a kit emberi mértékkel nem lehet megmérni; a
világtörténet minden kolosszai között a legmagasabb: nem ember
többé, hanem egy eszme, mely halhatatlan! Maga egy egész korszak, s
ez a korszak a csodatörténetek összessége.</p>
<p>S ezt a bálványt, ezt a félistent, ezt a hitrege hősét
gúnykaczaj között hurczolták végig a tatár tábor circusában,
Francziaország szivében s a sziv kamaráját képező Palais Royalban.
<span class="pagenum"><a name="Page_93" id=
"Page_93">-93-</a></span></p>
<p>Kikomédiázták, mint egy nevetséges kalandort, a ki a hét főbűnt
egyesíté magában s mind a hétnek a parodiája lett.</p>
<p>A közönség tombolt és üvöltött! Igen is: tapsoltak. A hazatért
emigransok, a kik ott folytatták, a hol húsz év előtt elhagyták, s
azt hitték, hogy egy egész új világalkotást el lehet a helyéből
kaczagni; a francziák, a kik harczoltak az idegen zászlók alatt s
visszatértek, a kozákok, a poroszok árnyékában; azok most őrületes
tapsolást miveltek a komédiabódéban, a hol minden fényes alakját az
ellenséges multnak, s a nemzeti dicsőségnek, silány komédiás banda,
röhögő uri csőcselék mulattatására seprüzte végig a porondon, s
cancant járatott a nemzeti szentekkel.</p>
<p>Ez ő nekik tetszett.</p>
<p>Mentől tiszteletreméltóbb volt az alak, mentől gyalázatosabb a
szinpadi maszk rajta, annál nagyobb volt a szini hatás. Történelmi
magas catastrophák, hálószobai csetepatévá lealjasítva nagy sikert
arattak. Utálatos nóták, hősök és martyrok szájába adva, ismétlés
diadalában részesültek; maga a főalak Bonaparte Napoleon, kéjencz
és kalandor, nőcsábító és iszákos, a vétek, nevetség, rossz
indulatok, gyávaság minden torzalakjaiban kificzamítva jött, ment,
sunnyogott, bujkált, futva futott, siránkozott, csapodárkodott, és
a mi mind ennél megbocsáthatlanabb, deklamált irtóztató rossz
verseket.</p>
<p>De azért tetszettek azok.</p>
<p>Ez volt az, a mi Metell arczának azt a kifejezést adta, mintha
valamennyi embernek a feje fölött egy távol tengereken uszó
szigetet keresne a szemeivel.</p>
<p>Az idegenek, a kik az óriást legyőzték, nem gyönyörködtek ebben
a parodiában.</p>
<p>A legyőzött csodahőst csak a saját honfitársai rugdalják meg a
földön fekve; az ellenség tiszteli benne saját győzedelmét. –
Angol, német, orosz nem tudott ennek tapsolni.</p>
<p>A darab nő-alakjai között, a kik a megcsufolt hőst, <span class=
"pagenum"><a name="Page_94" id="Page_94">-94-</a></span> bolond
módra ránczigálták végig a botrányok remekművén, ott volt madame
Hamelin is.</p>
<p>Az a tüneményes alak, a kinek naparanyozta creol arcza három
korszakot ragyogott be, a directoriumot, a consulatust és a
császárságot, s fényéből sohasem vesztett. Istennője volt a
társaságnak. Második uralkodója Francziaországnak; szelleme, bájai,
szive által. Most ezt is a szinpadra hozták.</p>
<p>Személyesítőjeül szereztek valahol egy igazi creolnőt.</p>
<p>Annak a szerepe is csupa förtelem volt, a mit nem is igen
iparkodott művészi finomsággal enyhiteni. Sőt szándékosan-e, vagy
véletlenből, egész álczájában, viseletében, modorában hasonlított
lady Adaminához.</p>
<p>A közönség ezt észrevette, s kezdett neki annál jobban
tapsolni.</p>
<p>Metell nem ügyelt rá. Szemei folyvást azokat nézték, a mik távol
vannak. Az elhagyott kastélyt az adriai sziklaparton, – a búsongó
leányt az egyetlen olajfa alatt, – a Marguerita emberarcztalan
rémalakjait, füleiben zúgott a bóra fütyülése, a tenger csattogása,
a rovinai élő halottak állathangjai. Képzeletében megalkotta azt a
jelenetet, a mikor délczeg vitorlahajójával ki fog kötni a puszta
vár alatt, s Miliórát lehozza az ölében az elátkozott toronyból,
hogy soha vissza ne térjen többet. Lady Adamina már másodszor
legyinti meg a lehuzott keztyűjével, hogy nézzen csak oda a
szinpadra, mi történik ott?</p>
<p>Folytatása annak, a mi eddig történt.</p>
<p>Leirhatatlan jelenet egy férfi és egy nő között, a kik közül az
egyik Bonaparte Napoleonnak, a másik madame Hamelinnak van
álczázva.</p>
<p>Metell nézte a jelenetet egy darabig. És aztán mentől tovább
bámult, annál jobban fellázadt egész lelke. A visszás érzések a láz
egész paroxismusával rohanták meg idegeit. Undor, harag, düh,
viszketeg, csábulás váltakozott a jelenet fordulatainál kedélyében.
– Napoleon jön <span class="pagenum"><a name="Page_95" id=
"Page_95">-95-</a></span> Waterloo után madame Hamelinhez, dühöng
mint egy őrült, rendeleteket oszt, hogy a lőporraktárt fel kell
gyujtani s Párist a szövetségesek fejére dönteni. (A borzalom
torzképe.) Azután következik az idyll parodiája a bukott hős és a
creolnő között. Azt félbeszakítják a kozákok, a kik meglepik a
kéjházat s betörnek fáklyával a kezükben, keresni Napoleont. Azt a
hölgy elbujtatja a karszék alá, melyen maga ül. A kozákok ott
találják meg, s gallérjánál fogva húzzák elő az asszony szoknyája
mögül. Napoleon rimánkodva könyörög, a royalista had a parterren
tombolva tapsol és kaczag…</p>
<p>Metell nem birt magával tovább, hirtelen szájába dugta a két
ujját, s két olyan hatalmas füttyöt bocsátott közre, hogy keresztül
hasította a tapsvihart és kozák kardalt.</p>
<p>Olyan hatalmas fütty volt az, hogy félbe is szakadt rá rögtön a
taps is, a nóta is, közönség és komédiáshad egy pillanatra elmeredt
a bámulattól e kolosszális vakmerőség felett.</p>
<p>Lady Adamina felugrott a helyéről, s megragadta Metell
kezét.</p>
<p>– Hiszen te «egy egész» férfi vagy! – Kiálta fel. – No hát én is
«az» vagyok! – Gyere, verjük szét a szinpadról ezt az egész
komédiáshadat!</p>
<p>Azzal felugrott a páholy mellvédére, felkapta a szoknyája
szegélyét s az övéhez tűzte be: szarvasbőrnadrág volt rajta, s a
másik perczben már a szinpadon volt, egy szökéssel a comparzeria
között, kikapta az egyik kozák kezéből az égő fáklyát, s elkezdte
azzal a többit püfölni. Metell ugyanazt mivelte a másik oldalon. A
kezébe kapott szurokfáklyával annak a komédiásnak, a ki Napoleont
parodiázta, egy olyan égő csillagot nyomott a hátára, hogy az
ordítva futott a szinfalak közé s vitte magával a lángját a hátán.
Ketten két fáklyával szétverték az egész szövetséges ármádiát.</p>
<p>Hanem a közönség egy részének ez a fordulat a drámában sehogy
sem akart tetszeni. A royalisták, a mouchardok <span class=
"pagenum"><a name="Page_96" id="Page_96">-96-</a></span>
interveniáltak s az orchestrumon keresztül segélyére rohantak a
szinpadi vert seregnek.</p>
<p>– Ne hagyd magad! «Ketten» vagyunk! kiálta lady Adamina. Vagy ki
tudja, ki volt már akkor? a nőruha le volt tépve róla; fejéről a
Stuart Mária sapka és álhaj lehullott, arcza, alakja férfié.</p>
<p>Nem is kellett Metellnek nagy biztatás, ha már egyszer benne
volt a dühében; s ha csak magával a petit maitre haddal lett volna
dolguk, ők ketten az egész publikum ellen meg tudták volna védeni a
hadi állásukat. A dandyseregnek nem tetszett a sziporka szóró
fáklyák püfölése, sajnálták a szép ábrázatjukat, meg a calicotikat,
a kinek a szikra a tászlis czopfjába akadt, annak füstöt vetett a
haja! A páholyok közönsége pedig biztatta a vakmerő ellenállókat,
azoknak tetszett ez a tréfa. Hanem egyszer aztán a fegyveres
rendőrség is belevegyült a szinpadi harczba, s egy ilyen
nagyhatalomnak az interventiójára minden eszes hadvezér capitulálni
szokott.</p>
<p>Csakhogy ezek ketten rég búcsút vettek már az eszüktől, az
egyiknek talán soha nem is volt.</p>
<p>– Ne hátrálj Metell! Dugd bele a fáklyád abba a nagy ládába
ottan.</p>
<p>S Metell olyan bolond volt, hogy szót fogadott.</p>
<p>Abban a ládában pedig azok a tüzijátékhoz való készletek voltak
felhalmozva, a minek a darabot be kellett volna fejezni, ábrázolván
Páris ostromoltatását a szövetséges seregek által.</p>
<p>Egy pillanat mulva lobogott, ropogott, süstörékelt valamennyi
tűznap, római fáklya, bengáli fény, az elsülő röppentyűk iramodtak
szerteszéjjel, alá, fel, földszint, haránt, a publikum közé, fel a
páholyokba, általános riadalmat költve mindenfelé; a vége az lett a
tréfának, hogy meggyuladt a szinpad, s leégett az egész circus. –
Szerencsére emberélet nem esett áldozatul. – Harmadszor égett le
már azon a helyen a szinház harmincz év alatt. – Előre gondoskodva
volt felőle, hogy elég nyilás legyen az <span class=
"pagenum"><a name="Page_97" id="Page_97">-97-</a></span> oldalain,
a hol a közönség kimenekülhessen, s aztán elég tüzifecskendő a
közelben, hogy az égő circus az egész tatár tábort s vele együtt a
Palais Royalt is fel ne gyújtsa.</p>
<p>A két hóbortost természetesen galléron csipték a rendőrök s
nehogy a feldühödött royalisták széttépjék őket, hirtelen
beültették egy zárt bérkocsiba s a rendőrségi palotához hajtattak
velük.</p>
<p>– No ez tiszta munka volt, mondá a leálczázott lady Adamina
Metellnek. De mit mondunk a rendőrfőnöknek majd, ha kiváncsi lesz
kérdezősködni?</p>
<p>– Én megmondom nyiltan és nyugodtan, hogy engemet, az idegen
nemzet fiát, lelkem mélyéig felháborított az a merénylet, hogy
Francziaország fővárosában a franczia nemzet dicsőségét
bemocskolják. Nem tűrhettem, hogy egy óriási alakot, a ki nekem
ellenségem volt, de azért az egész világnak bálványa, fejével
lefelé fordítva mutogassanak. Én is harczoltam ellene; verekedtem
lovag módra, legyőzött. A ki győztes ellenfelemet meggyalázza,
engem kétszeresen meggyaláz. Nemes ember vagyok. Nem tűröm a
piszkot.</p>
<p>– Hahaha! Nevetett lady Adamina. No ez ugyan szép védekezés
lenne. Ezért bizony mind a kettőnket kivinnének a csillagásztorony
sétányára s letérdepeltetnének egy kicsit arra a helyre, a hol
sokszor találni a kavics között ólomgolyókat, a mik félre mentek a
czéltól. Már most csak hagyj engemet beszélni majd, te csak
mindenre azt mondd, hogy «sacrebleu!»</p>
<p>A mint hogy a legelső dolga az is volt lady Adaminának, hogy a
rendőrségi palota foglári szobájában minden bútort és ablakot
összetörjön, s a porkolábot felpofozza, s azután is pogány
szitkozódást kövessen el, a míg csak a rendőrfőnök elé nem
vezetik.</p>
<p>Az pedig sokára került elő, mert neki is a tüzet kellett nézni.
Egész kormos volt még a képe, s azzal is haragosabb kifejezést
öltött, a mint a két hátrakötött kezű gonosztevőt eléje vezették.
<span class="pagenum"><a name="Page_98" id=
"Page_98">-98-</a></span></p>
<p>– Monsieur et madame! horkantott rájuk.</p>
<p>– Messieurs! s’il vous plait! kiálta fel lady Adamina.</p>
<p>– Lépjen elé az «úr!» mondá a rendőrfőnök, Metellhez
fordulva.</p>
<p>Lady Adamina a sarkával visszarugta Metellt.</p>
<p>– Czoki! Én vagyok az úr! – S azzal kevélyen odaplántálva magát
a rendőrfőnök elé, büszkén felemelt fővel mondá: «Az én nevem, lord
Adam of Camelborough; Wellington herczeg unokaöcscse; a
térdszalagrend lovagja!» – s hogy annál nagyobb nyomatékot adjon a
szavának, felrugta a térdével a himzett cotillonját (a saluppe már
rég le volt tépve) s a lábát feltéve a rendőrfőnök iróasztalára,
láthatóvá tette a térde fölött átkötött rendszalagot, a himzett
jelmondattal.</p>
<p>Erre a névre egyszerre megváltozott a rendőrfőnök
hangulatja.</p>
<p>– Vegyék le ő lordsága kezeiről a bilincseket! parancsolá rögtön
a porkolábnak.</p>
<p>Ezt a kegyelmet természetesen Metellre is ki kellett
terjeszteni, a mylord ő helyette is felelt, átölelve szabaddá lett
karjával Metell nyakát: «ez pedig az én barátom, Babiagoriai
Riparievich Metell, raguzai knéz, nem tud, csak dalmátul».</p>
<p>– Hein! mondá a rendőrfőnök meghökkenve ettől a franczia
orthographiával leirhatatlan névtől.</p>
<p>– Elhiszem azt. Magamnak is két hétbe került ezt a nevet
megtanulnom. Hát aztán? Akar ön még egyebet is megtudni?</p>
<p>– A patvarba is! Hogyne akarnék! önök nyilvános lázadást
csináltak, s fölgyujtották a Cirque Royalet?</p>
<p>– Fogadásból történt. A fogadást megnyertük. A kárt kifizetjük.
S azzal vége van az ismeretségünknek.</p>
<p>– Azzal nincs vége, mylord, önök flagrans bűntényt követtek
el.</p>
<p>– No no, csak semmi komédiajátszás. Mi szerfölött leköteleztük a
kormányt azáltal, hogy megszabadítottuk <span class=
"pagenum"><a name="Page_99" id="Page_99">-99-</a></span> ettől a
spelunkától, a mit az örökös botrányok miatt maga is le akart
romboltatni. Köszönő leiratot várunk a minisztertől. Tessék
megcsináltatni a számlát, mivel tartozunk! Bennünket várnak a
klubban. Ha ma este hiányzani fogunk a l’hombre-asztalnál, holnap
Nagy-Britannia követe ki fogja kérni a papirjait.</p>
<p>– De mylordok! Ez nem megy olyan hamar. Én önöket ki nem
bocsáthatom addig, míg eleget nem tettek, addig személyeikkel
kezeskednek.</p>
<p>– Hát csak csináltassa meg ön szaporán a számlát. Ön tudja a
circus becsárát, mert a kormány meg akarta azt venni, adja hozzá a
birságokat, mik a csendzavarás, verekedés eseteinél getlemanek
számára vannak kiszabva, s aztán fizessünk, fizessünk! s oszszunk
ujra. Minek az időt vesztegetni?</p>
<p>A rendőrfőnök belátta, hogy tökéletes igazsága van a mylordnak.
Ha valaki lord Adam of Camelborough, akkor lehetetlen, hogy
igazsága ne legyen. A számla tíz percz alatt elkészült, az itélet
statarialiter kimondatott, a két excedens gentleman a leégetett
circusért, a kiosztott ütlegekért, az összetört butorokért, a
porkoláboknak osztott pofonokért tartozik összesen
háromszázhetvenkétezer frankkal, s ez összegben in solidum
elmarasztaltatik.</p>
<p>Ez egy-egy részre tesz 186,000 francot. – Drága fütty volt.</p>
<p>Metell szemei oda a távolba bámultak. – «Szegény leány, ha én
ezt most kifizetem, ugyan soká várhatsz az elátkozott várban!»</p>
<p>Lord Adam egy napoleonaranyat vett elő a tárczájából.</p>
<p>– Egyszerüsítsük a számadást, mondá Metellnek, vagy az egészet,
vagy semmit.</p>
<p>Metell rábólintotta a fejét.</p>
<p>– Fej-e, vagy sas?</p>
<p>– Fej.</p>
<p>És Napoleon háladatos volt a védelmezője iránt, a felhajított
arany a mellképpel fölfelé esett le a földre. <span class=
"pagenum"><a name="Page_100" id="Page_100">-100-</a></span></p>
<p>Az egész fizetség lord Adam of Camelboroughra maradt.</p>
<p>A mylord rögtön utalványt irt a bankárjának az összegről, s
azzal kezet szorítottak a rendőrfőnökkel s meginvitálták egy pohár
punchra az «arany pokol»-ba, a minek a létezéséről volt tudomása a
rendőrségnek, de a helyét nem tudta, hogy hol van?</p>
<p>Azzal szabadon bocsátották őket.</p>
<p>Lord Wellington unokaöcscse előtt nagyobb respectusa volt a
franczia rendőrségnek, mint az egész franczia miniszterium előtt,
mint a királyi udvar előtt, sőt mint maga Artois gróf titkos
cabalája előtt is.</p>
<p>Mikor kiléptek a rendőrhivatalból, lord Adam megölelte,
megcsókolta Metellt. Nem volt már lady Adamina, adhatott neki
csókot.</p>
<p>– Ez derék tréfa volt.</p>
<p>– Csakhogy sokba került.</p>
<p>– Nézd, milyen szépen ég még most is a circus. Pénzünkben van. S
mi még csak pipára se gyujtsunk a magunk tüzével?</p>
<p>– Dehogy nem!</p>
<p>– Hajtsunk oda!</p>
<p>S odahajtattak a bérkocsival a Palais Royalhoz, keresztül
furakodtak a néptömegen, a pompiereken, könyökkel törtek maguknak
utat egy halomra hányt gerendatömegig, a mi még izzó volt. Lord
Adam kihúzott egy égő léczet a zsarátnokból, s meggyujtotta nála a
pipáját! Aztán Metellnek szolgált vele.</p>
<p>– Ez a legújabb találmányú tűzszerszám, holnap kérek rá
patenst.</p>
<p>A közönség felismerte a két hóbortost, s megtapsolta őket.</p>
<p>Aztán utat nyitott előttük s engedte a kocsijukhoz
visszatérni.</p>
<p>Drága fütty volt, de megérte az árát. <span class=
"pagenum"><a name="Page_101" id="Page_101">-101-</a></span></p>
<h2>A MI NINCS AZ ARANYKÖNYVBEN.</h2>
<p>A míg a klubbig hajtattak, Adam lord a következő okos beszéddel
mulattatá Metellt.</p>
<p>– Ez biz egy kis baj. Nem neked, hanem nekem. Nem a pénz, az
bagatelle, hanem egyéb. – Nekem most innen úgy el kell mennem, hogy
akár meg se virradjak Párisban. – Te itt maradhatsz, téged
ünnepelni fognak, divatba jösz, hanem rám nézve tágabb a világ. –
Neked nincs angol herczeg nagybátyád, a kit a magadviselete
compromittáljon, de az, hogy nekem van, még csak a kisebbik baj. A
nagyobb veszedelem rám nézve az, hogy most mindazok a fiatal és
öreg gentlemanek, a kiket én mint lady Adamina magam előtt
térdeltettem, a kikkel szerelmes verseket szavaltattam, a kiket
rossz kedvemben felpofoztam, a kiknek gratiából a czipőm hegyét
megengedtem csókolni, a kik az álhajam egyes szálait gyémántos
medaillonokba rejtve viselék a keblükön, a kik pénzüket őrült módon
vesztegették el egy mosolygásomért – hát ezek most engem mind sorba
halálra fognak keresni. – Valamennyi imádómmal mind sorba meg kell
verekednem. Ezt csak úgy kerülhetem ki, ha egy időre eltüntetem
magamat a világból. – Elmegyek utazni valami vadországba, a hol nem
bukkanhatok ismerősre. – Félesztendő alatt majd csak kifújják a
haragjukat a jó barátaim. – Te csak annyit mondj, ha kérdezősködnek
felőlem, hogy jól tudod, hol vagyok, de nem mondod meg.
Ellenkezőleg azt mondanák rólam, hogy gyáva vagyok és megszöktem.
Ha cartellel keresnek, azt nevemben átveszed, s megigéred
mindenkinek, hogy fél esztendő mulva visszajövök. Addig minden
ember meggondolja a dolgát, s fél esztendő mulva nevetni fog rajta.
Ha valaki nagyon erőszakoskodik, vagy sértő kifejezéseket használ
ellenemben, azzal helyettem megverekszel. – No, és már most ölelj
meg, csókolj meg: <span class="pagenum"><a name="Page_102" id=
"Page_102">-102-</a></span> jó pajtásod vagyok. – Átadom a lakásom,
a pénztárom kulcsát, annyit költs belőle, a mennyit akarsz. – A rue
de Vivienneben van egy kis ház, 98-ik szám alatt, abban lakik egy
szép kis hölgyecske: ez az egy tudta felőlem azt a titkot, hogy nem
vagyok asszony. – Elfoglalhatod nála helyemet ha akarod. – Csak
féltékeny ne légy, mert akkor megkínoz. – A lovaimat mind tartsd
meg, s az epsomi gyepen futtasd, a melyik be van irva. A téteimet
fizesd ki, vagy seperd be, neked a turfon is szerencséd lesz. Ha
leveleim érkeznek lady Adamina, vagy lord Adam czim alatt, azokat
bontsd fel, olvasd el és intézkedjél bennük. – Arra az esetre, ha
az úton el találnék pusztulni: (az ember nem tudhatja, a
krokodilusok eszik-e meg, vagy a rézbőrüek?) tégedet teszlek meg
általános örökösömnek… Hanem azt, hogy engemet a lady Adamina
szerepéből kiugrattál, hogy engemet kényszerítettél arra, hogy
férfi voltomat és igazi nevemet egész világ hallatára kikiabáljam:
ezt nem hagyom neked oda ingyen: ezért megtorlást fogok rajtad
venni! – Adieu!</p>
<p>A kocsi a klub kapuja előtt megállt, Metell kiszállt belőle,
Adam lord pedig tova hajtatott.</p>
<p>És Metell elhitte neki, hogy van olyan angol a világon, a ki
azért szökik el egy helyről, mert attól fél, hogy nagyon sok
párbajra-kihivást fog kapni.</p>
<p>Metellnek egy hétig volt dolga lady Adamina ügyeivel, két hétig
lord Adaméival; azontúl senki se beszélt többet se a lordról, se a
ladyről. Ha Napoleonnak elég volt két esztendő, hogy elfelejtsék,
hát neki hogy ne lett volna elég két hét? Ki tudja merre kóborolt a
széles világban? Metell soha sem kapott tőle levelet.</p>
<p>Ő pedig folytatta, a miért idejött: játszott és nyert.</p>
<p>Három évszak mult már el azóta, hogy Miliórát magára hagyá. Még
nem vitte annyira, hogy visszatérhessen hozzá.</p>
<p>Mert a játékosok közt vannak bizonyos conventionális szabályok,
épen mint a professionatus öklözők közt, a kik <span class=
"pagenum"><a name="Page_103" id="Page_103">-103-</a></span> közül
ha az egyik a másikat félholtra verte, tartozik annak, ha a
daganatait kiépülte, revancheot adni s a kihivására ismételten
helyt állni. Így a játékos is, a ki az ellenfelét kifosztotta,
kötelezve van, becsület szerint, visszatérni a klubba,
ellenfelével, a mikor annak kedvez a szerencse, játszani, kötelezve
van minden tételt tartani, bármilyen magas legyen is, így aztán
megtörténik rajta az is, hogy veszt. Az egyszeri nyereséggel csak a
rouletteasztaltól szabad tovább szaladni, de a ki a klubban nyert,
s azzal odább fut, annak a neve kalandor, Hochstapler, kozák. A
magas világban nem szabad a győztesnek nyugalomba menni a
csatatérről, onnan csak a rokkantak távozhatnak. Egy nap elmaradni
a klubból, annyi, mint a börzéről kimaradni.</p>
<p>Egy reggel, (úgymint délben tizenkét órakor) midőn Metell
hálószobájában a kandalló előtt ülve, szürcsölgetné a cacao-nedvet,
nagyokat ásítva az Augsburger Allgemeine Zeitung felett, lépteket
hall a titkos lépcsőn, mely ágyfülkéjéhez vezetett kívülről.</p>
<p>– Mi a tatár! Hisz ez csizma!</p>
<p>Azon a lépcsőn csak suttogó czipőkben szoktak idejárni, ezek
pedig csikorogtak.</p>
<p>A rejtek-ajtó megnyilt, s egy férfi lépett Metell elé. – Nem
lehetett rajta csodálkozni, hogy ennek is van tudomása erről a
titkos lépcsőről, lord Adam volt az, az ő saját hôtele volt az, a
miben Metell lakott.</p>
<p>Első tekintetre alig akart Metell ráismerni, lord Adam bajuszt
viselt, felkunkorítva, s az arcza bronzszinü volt a napsütéstől. Az
öltözetében is valami sajátszerű idegen typus volt, fantasta jelmez
idegen népviseletekből összeválogatva, fején vörös fezt viselt, a
mit a szobában sem szoktak levenni, hanem a mellett hosszú szárú
csizmát a lábán.</p>
<p>A kezében volt egy vadász-korbács.</p>
<p>De a mi a furcsa öltözetnél és elváltozott arcznál jobban
idegenszerűvé tette megjelenését, az a tartózkodó <span class=
"pagenum"><a name="Page_104" id="Page_104">-104-</a></span>
hidegség volt, a mi sugárzott a tekintetéből, mint a
jéghegyről.</p>
<p>– Uram! szólt, merev kézmozdulattal intve Metellnek, hogy csak
maradjon ülve és folytassa a reggelizését, míg ő maga a kandalló
elé állt, karjait összefonva. (Ez azt jelenti, hogy se nem
ölelkezünk, se kezet nem szorítunk.)</p>
<p>Metell észrevette a lord tekintetéből, hogy őt itt most egy
veszedelmes játék fenyegeti. Gyakorlott játékosok az ellenfél
arczából ki tudják találni, hogyha rájuk matts vár. Vajjon miféle
atoutk lehetnek a kezében? Jó játékosnak a saját kártyájából ki
kell találni azt, hogy mi lehet az ellenfele kezében. – De vajjon
mi fekhetik a talonban?</p>
<p>Felkelt és oda állt vele szembe.</p>
<p>– Ön visszatért az útról?</p>
<p>– Igen is. Bejártam egy ismeretlen országot arra Ázsia felé, a
hol még nomád népek laknak. Scythiának, vagy Pannoniának, vagy
Illyriának, vagy nem tudom én, hogy minek hivják. Az emberek
nyersen eszik a szalonnát.</p>
<p>Metell ebből körülbelől hozzá vethetett, hogy merre járt a
mylord?</p>
<p>– Ettem is belőle, nem rossz. Aztán voltam egy nagyobb városban,
a hol a tyúkot akkor eszik meg, mikor még kisasszony.</p>
<p>Metell kitalálhatta, hogy ez a «backene Händl» hazája, Bécs.
Bólintott a fejével, mutatva, hogy érti.</p>
<p>A mylord elővett zsebéből egy szivart. A kandallóban parázs
volt; ha akarta, rágyujthatott nála; hanem nem tette.</p>
<p>– Ha ismeri ön ezt a várost, akkor tudni fogja, hogy abban van
egy utcza, a mit úgy hívnak, hogy «Bankgasse».</p>
<p>Metell arra is némán intett fejbolintással.</p>
<p>– Abban az utczában pedig nincsen semmi bank, hanem van két nagy
ház, a miknek a neve «magyar királyi udvari cancellaria».</p>
<p>Metellnek arról is látszott tudomása lenni.</p>
<p>– Hát már most, miután ön ezt is ismeri, akkor azt is
<span class="pagenum"><a name="Page_105" id=
"Page_105">-105-</a></span> tudni fogja, hogy e két ház egyikében
létezik egy könyv, azaz hogy nem egy, hanem sok, a minek a neve
«aranykönyv».</p>
<p>Metell most már szóval mondta: «tudom».</p>
<p>– Tudja?</p>
<p>Lord Adam hátranézett, mintha a Dolland-féle tűzadó gépet
keresné a szivarja rágyujtásához. Azt meg is találta, megnyomta a
billentyűjét, a platintapló lángot adott; hanem azért nem gyujtotta
meg a szivarját, visszadugta az oldalzsebébe.</p>
<p>– Akkor azt is tudja ön, hogy ezt azért hívják aranykönyvnek,
mivelhogy ezekbe van felirva mindazoknak a neve, származása és
czímere, a kik Magyarországon és a hozzácsatolt tartományokban
valaha nemes emberek voltak és most is azok.</p>
<p>– Úgy van!</p>
<p>– No hát én egy álló egész hónapig ültem ezek előtt a
penész-szagú, papir-skorpió-rágta könyvek előtt; végig olvastam
mind valamennyit, de ezt a nevet: Riparievich de Babiagora nem
találtam se elől, se hátul egyikben sem.</p>
<p>Metell most már tudta, hogy mi kártya van az ellenfele kezében?
Minden matador. Ezt úgy híják a l’hombreben, hogy
«grandissimo».</p>
<p>– Tovább megyek, folytatá lord Adam. Én itt nem hagytam félbe a
dolgot, hanem tovább kutattam; hivatalról-hivatalra jártam, keresve
ezt a nevet, míg végre rátaláltam a főhadügyi számvevőségnél, a hol
ez a név: Babiagorai Riparievich Metell előfordul, mint vásárló, a
ki egy kastélyt megvett a fortificationalis alaptól valahol a
dalmatiai tengerparton.</p>
<p>Metell elsápadt.</p>
<p>– Útra keltem, folytatá lord Adam. Jártam szekéren, tengelyverő
sárban, homokban, tutajon, csónakon, öszvérháton, szamárháton,
gyalog; elmentem a tengerig, felkerestem ezt a várost, a hol ezen a
neven hivott egyéniség <span class="pagenum"><a name="Page_106" id=
"Page_106">-106-</a></span> nyilvános árverésen megvett egy ócska
kastélyt, beszéltem azokkal, a kik őt látták, s meggyőződtem
felőle, hogy az ön volt.</p>
<p>Lord Adam megint elővette a szivart s a szájába dugta, de csak
nem gyujtotta meg a másik végét, hanem a korbácsával ütögette a
csizmája szárát s elnézett Metell feje fölött.</p>
<p>– Már most hát én azt kérdezem öntől, mi oka van önnek a
Babiagoriai Riparievich Metell nevet viselni, holott az nincs a
magyarországi nemes emberek aranykönyvében sehol? Ha önnek ez
valóságos neve, akkor ön nem nemes ember, csak annak adja ki magát,
tehát kalandor, akkor önnel nincs másnak beszéde, mint ennek a
korbácsnak. Ha valami titkos gonosztett az oka annak, hogy ön a
valódi neve helyett költött nevet használ, akkor egyet füttyentek
ezzel a sippal itt a korbács nyelén s arra rögtön feljönnek a
fogdmegek, s elfogják önt. Ha valami politikai üldözés az oka
annak, hogy ön álarcz alá rejtőzik, akkor adok önnek öt perczet,
hogy összeszedje holmiját s meneküljön e rejtek-ajtón át, a merre
tágabb a világ!… Ha azonban azt találja ön nekem felelni, hogy mi
köze önnek mylord az én felvett incognitomhoz? nekem épen annyi
jogom van magamat ennek meg annak hivatni, mint volt önnek arra,
hogy magát lady Adaminának hivassa; én meg akartam tréfálni a
világot, s a kit legjobban megtréfáltam, az ön maga, a tréfa
sikerült volt! – No hát ha ezt fogja ön nekem felelni, akkor én
majd küldök önhöz két gentlemant, a kiknek ön meg fog nevezni másik
két urat s aztán azok majd megállapítják, hogy mikor és hogyan
utazzunk el a svájczi határra, s hány lépés barrièreről
lövöldözzünk egymásra, míg egyikünk meg lesz nyugtatva. Tessék uram
választani a négy eset közül.</p>
<p>Ilyen hangon szokták a l’hombreben kimondani ezt a szót, hogy
«grandissimo».</p>
<p>Hanem még azért, a kinek tele van a keze matadorral <span class=
"pagenum"><a name="Page_107" id="Page_107">-107-</a></span> és
atout-couleurrel, nem bizonyos a diadaláról. Lehet, hogy egy másik
azt mondja, hogy «nullissimo» – a ki meg bizonyos felőle, hogy egy
ütést sem csinálhat – s akkor azé a nyert játék.</p>
<p>Ilyen hangon szokták ezt a szót kimondani, halkan, nyugodtan, a
hogy Metell válaszolt.</p>
<p>– Egyiket sem választom a négy közül. Riparievich Metell tenni
fogja azt, hogy életének legsúlyosabb titkát elmondja őszintén az ő
«barátjá»-nak, lord Adam of Camelboroughnak, s meg van nyugodva
felőle, hogy mikor mindent megtudott, lord Adam of Camelborough
kezét fogja nyujtani Riparievich Metellnek.</p>
<p>– Jó! mondá a lord. S most már meggyujtá a szivart s leült egy
karszékbe, sarkantyús csizmáit szétnyujtva.</p>
<p>Riparievich Metell pedig megtöltötte a csibukját török
dohánynyal, parazsat tett rá, s leült a mylorddal szemben s aztán
összefujták a két füstfelleget. Ez is összekeveredés.</p>
<p>– Mindenekelőtt a felől légy egészen megnyugtatva, hogy eredetem
a legtisztább nemesi vér. Apai őseim zsupánok voltak s egy közülök
dynasta volt Andronikosz idejében, anyai ágról pedig egész az első
magyar honfoglalókig vihetem fel a családfám törzsökét. Ősi
birtokai családomnak kis királyságnak nevezhetők, a mi
természetesen csak az otthoni barbár viszonyokhoz mérve bír
értelemmel, mert a magyarországi kis királyság egész jövedelme nem
érne fel egy irlandi farmer bevételével. Most azonban még ez a
birtokom is a levegőben függ, s én csak prætendens vagyok, mint
valami elűzött fejedelem.</p>
<p>– Nálunk tanulni nem szokás; mi hasznát venné az ember? Hivatal,
prókátorkodás a köznemességnek való. Mi mágnások legfeljebb
nyelveket tanulunk, hogy utazhassunk a külföldön, gyakoroljuk
magunkat a lövésben, vívásban, lovaglásban; de azért katonává nem
leszünk. A kit pedig a sors valami különös lángészszel áldott meg,
az megfelelő tért talál tehetségeinek kifejtésére a zöld
<span class="pagenum"><a name="Page_108" id=
"Page_108">-108-</a></span> asztalnál, a hol kártyáznak és
tekéznek. – Én különös kedvencze voltam minden játéknemben a
szerencsének. – Pelyhes állú gyermekképen megküzdöttem a
leggyakorlottabb játékosokkal. – Ezért nagy volt a tekintélyem még
odahaza apám előtt is. Mert «kártyás»-nak csak azt a férfit
nevezik, a ki veszt; a ki az apjával kártyaadósságokat fizettet ki,
azzal fenyegetőzve, hogy főbe lövi magát. Az olyan ifjú ember, a ki
jól játszik, a kinek mindig elég pénze van, az tekintély mindenütt.
Korhely csak a vesztes. És én ezt egészen helyes nézetnek is
tartom, ha az emberek, a kik egymás pénzét elnyerni leülnek,
egymásra nézve idegenek, vagy talán épen ellenségek is; vagy pedig
annyira gazdagok, hogy a veszteséget meg nem érzik. Hanem ott, a
hol én tehetségeim hatalmát éreztettem, az a baj volt, hogy a kik
egymás pénzét elnyerni összeülnek, mind ismerősök, jó barátok, és
mind olyan emberek, a kiket a veszteség tönkre juttat. Hanem hát
erre az ember nem gondol. Épen úgy, mint a hogy a börzejátékban nem
kérdezik azt, hogy hány ember fog beleugrani a vízbe, ha a
contremine sikerül? Azt mondják, ne mászsz a fára, nem esel le
róla. – Egyszer azonban egy igen közel rokonomat (unokaöcsém volt
és igen jó czimborám) vertem meg kegyetlenül a játékban. Mikor a
pénze elfogyott, erőltetni akarta a szerencsét, adósságra játszott
s vesztett igen nagy összeget. Egyetlen fia volt az apjának, a ki
nekem nagybátyám. Az apja megtagadta tőle a kártyaadóssága
kifizetését. S az én öcsém a negyvennyolcz órai haladék leteltével
golyót röpített az agyán keresztül.</p>
<p>– Ekkor az apja odajött hozzám s azt mondta:</p>
<p>«Édes öcsém. A fiam meghalt miattad. A te átkozott kártyagenied
ölte őt meg. – A példája, tudom, hogy nem fog elriasztani senkit!
azért az emberek mégis csak játszani fognak, játszani kártyával,
játszani a boldogságukkal, a becsületükkel, az életükkel. – Hanem
te nem fogsz többet játszani, édes öcsém. – Mert ha én meghallom,
hogy te még valahol ezen a világon kártyát vettél a kezedbe,
<span class="pagenum"><a name="Page_109" id=
"Page_109">-109-</a></span> bárha csak orronverőkét játszani is,
hát akkor én téged agyonlőlek… Nem hivlak ám ki párbajra, a hol még
te is meglőhetsz engem, hanem rád lesek, mikor az ajtódon kilépsz,
s agyonlőlek, mint egy veszett kutyát… Emlékezzél reá!»</p>
<p>– Én ettől a naptól fogva nem nyultam többé kártyához, azaz,
hogy csak úgy magamban játszottam, két szalmaemberrel, mert azt
elhagyni nem lehet. Úgyis mindig nyereségben voltam. A képzelt
nyereséget naplóba jegyeztem, kincs volna, ha valóság volna, s
asztagot rakhatnék a szalmaemberekből, ha azok mind főbe lőtték
volna magukat az én szerencsém és tudományom miatt. – De eleven
emberrel nem játszottam többet. – Nemcsak a nagybátyám fenyegetése
miatt, ámbár megvallom, hogy nem kellemes prognosticon hátulról
lelövetni valaki által, a ki ellen az ember nem védheti magát. – De
nem is volt erre szükség. Nekem mindig előttem állt az a kép, a mit
unokaöcsém mutatott végzetes utolsó játékunk alatt. Ez az izzadó
homlok, ezek az elmerevülő szemek, ez a kínjában fütyörésző száj,
mindig ezt láttam magam előtt. S az a tekintet, a mivel az utolsó
játék után lecsapta a kártyát az asztalra, s fölkelve, megtörülte
az arczát, s aztán azt kérdezé: «hány óra?» ezt a pillanatot nem
tudom kiirtani az emlékezetemből. Tőlem kérdezte, hogy hány óra?
Azért kérdezte, mert tudta, hogy negyvennyolcz óra csak ránézve az
élet. Ez elég volt arra, hogy engem minden kártyás társaságtól
elriaszszon. Én tőlem ne kérdezze többet a játszótárs, hogy «hány
óra most?» Nyolcz esztendeig nem látott játszani senki.</p>
<p>– Ekkor egyszerre egy olyan csapás ért, mely megfosztott minden
vagyonomtól, mintha az mind egy kártyalapra lett volna föltéve.</p>
<p>– Nagy jogi értekezés kellene hozzá, hogy azt mind megérthetővé
tegyem, hogyan történt mindez, s idegen fogalmakba akkor is nehezen
volna az egész beilleszthető. Az állampénzjegyek devalvatiója volt
a balsors alapja, a mivel <span class="pagenum"><a name="Page_110"
id="Page_110">-110-</a></span> nekem tartozott más zálogváltságban,
azt lefizette fekete bankóban, a mit meg nekem kellett volna
lefizetni másnak, az azt veres bankóban követelhette tőlem.
Valóságos rouge et noir – nagyban, száz milliókban! Tönkre jutottam
általa.</p>
<p>– Ha csak magamat ért volna ez a végzet, azt mondtam volna,
leszámoltunk a sorssal, a mit én tettem mással, azt tette velem
más. Nagyon jól történt. S azzal mentem volna az unokaöcsém
után.</p>
<p>– Hanem ketten voltunk a bajhoz. Volt egy hugom, ártatlan
gyermekleány, tizenhat éves, zárdában növelték. Az a szépség, a
miből készülnek az angyalok és az ördögök. Nagyon szerettem szegény
leányt. Neki sem volt rajtam kívül senkije. Szülőink elhaltak; ő
gyermekkora óta kolostorban élt; férfival, a gyóntató papon kívül,
még nem beszélt. Meg kellett őt ismertetnem kétségbeesett
helyzetünkkel, s mikor mindent megértett, akkor felajánlottam neki
egy igen kellemetes és regényes módot, a mely által egymással
összeölelkezve szépen bevégezhetjük az életet. Visszariadt tőle,
azt mondta, hogy ő még szeretne élni. Pedig még nem is tudja, hogy
mi az, a mit úgy hívnak, hogy «élet»?</p>
<p>– Hát akkor aztán elgondolkoztam az egész világi állapoton.</p>
<p>– Hát hogyha szabad hatalmas nagy embereknek, államférfiaknak
rouge et noirt játszani nyomorult apró emberek ellenében, a kiknek
összesége «nép», s a kik nem is tudták, hogy ők most játszanak; ha
szabad nekik azt mondani: ti, a kik feketére tettétek egész
vagyonotokat, holnaptól kezdve, mert a vörös jött ki, négy ötödével
szegényebbek vagytok! ha szabad egy ország biróinak, legfelsőbb
törvényszékeinek, kegyelmes és méltóságos urainak, az itélőszék
zöld asztalán makaót játszani s ugyanazzal a törvénynyel,
ugyanazzal a decretummal az egyik embert úrrá, a másikat koldussá
tenni, hát akkor mi teher nyomja az én lelkemet, ha én kártyán,
tekeasztalon, a hol <span class="pagenum"><a name="Page_111" id=
"Page_111">-111-</a></span> egyenlő fegyverekkel küzdünk, elnyerem
annak a vagyonát, a ki ugyanazzal a szándékkal van én irántam? Ha
nagyban és milliókban szabad diadalmaskodni a ravaszságnak, a
furfangos észnek, a combinatiónak, hát kicsiben miért lenne az
vétek?</p>
<p>– Többé nem láttam magam előtt öngyilkossá lett áldozatom
kisértet-alakját.</p>
<p>– Revanche!</p>
<p>– Matchot kaptam, pedig nem játszottam, – játszani fogok és
visszaadom.</p>
<p>– De hátra volt nagybátyám fenyegetése. Ez a Damokles kardja
fejem fölött.</p>
<p>– Kitaláltam a módját, hogyan kerüljem ki.</p>
<p>– Nem fogok én olyan országban játszani, a hol ő valaha
megfordul. Eljövök Párisba, itt érvényesítem végzetes tudományomat.
Ismeretlen emberek között, a kiknek az ellenfél vesztesége nem fáj,
gazdag emberek között, a kiknek a saját veszteségük sem fáj.</p>
<p>– Ezért vettem fel egy ismeretlen nevet, a mely nincs benne a
hetvennyolcz kötet arany könyvében a magyar és erdélyi udvari
cancelláriának.</p>
<p>– De hátra volt a legnagyobb akadály. Mi történjék addig a
hugommal, a míg én mindkettőnk számára az ősi birtokot
visszaszerzem?</p>
<p>– Ott, a hazámban, senkire sem bizhatom, mert a ki rokonom, az a
legnagyobb ellenségem. A kolostorba vissza nem vihetem, mert ott az
a regula, hogy a ki azt egyszer elhagyta, azt oda többet vissza nem
veszik. Hát magammal hozzam? ide Párisba – bolondoknak? Bevezessem
a Champ des Tartares tündérvilágába, hogy kezdje el a
világismeretet mindjárt a poklokon?</p>
<p>– S mikor nekem az egész eszemre, hidegvéremre, szemeimnek argus
voltára oly nagy szükségem van, folyvást azzal a gonddal legyek
elfoglalva, hogy miféle veszély érheti őt akkor, a mikor nem
látom?</p>
<p>– Vagy ne törődjem vele? Keresse ő is a szerencséjét
<span class="pagenum"><a name="Page_112" id=
"Page_112">-112-</a></span> Babylon piaczán, a hogy én? Még
rosszabbul, mint én?</p>
<p>– Valami terv támadt az agyamban.</p>
<p>– Az osztrák kormány épen akkor árvereztette azokat a várakat, a
mik az ismét birtokába került dalmata tengerparton, a kincstárra
nézve fölösleges terhet képeztek. Azok között van egy, a minek a
régi neve «Frangipáni vára» Porto-Ré mellett. A franczia uralom
alatt ezt a várat kórháznak használták egy rettenetes ragály
betegei számára, a minek Marguerita a neve.</p>
<p>– S ön e ragály-kórházba dugta el nővérét! kiálta fel, helyéből
felszökve lord Adam.</p>
<p>– Igen jó helyen hagytam ott. A kastélyt átkozott rossz híre
megvédi minden rossz ember, de egyúttal minden jó ember
közeledtétől is. Mintha bűvkörrel volna elvarázsolva.</p>
<p>Az a dæmon pedig, a ki a dalmát sziklapartok oduiban leskelődik
áldozataira, ártatlan gyermeket meg nem támad soha. Hugomnak e
menhelyen egyetlen nő áll szolgálatára, a ki nevezetes egy személy.
Katonaruhában jár, mint granátos őrmester obsittal elbocsátva;
valamennyi napoleoni hadjáratot mind végig szolgált, férfi szívű
leány. A hugomat igen jó társaságban hagytam. De nem akarom őt e
szomorú magányban ott felejteni, a honnan ő elő nem jön, a míg én
érte nem megyek. Folytatom, a miért én ide jöttem, pénzt nyerek a
számára. A mit nyertem, azt eldugom, megtakarítom. Mikor azzal az
összeggel fogok birni, a mi elég, hogy zálogban hagyott
uradalmunkat kiváltsam, akkor úgy itt hagyom Párist, a tatár
táborral s l’hombre-clubbal együtt, mintha soha sem láttam volna, s
azontúl a Babiagoriai Riparievich név ismét szétfoszlik a
levegőben. Addig azonban az igazi nevemet föl nem vehetem, mert
bizonyos vagyok felőle, hogy a mint nagybátyám megtudja tilalma
megszegését, utánam jön, s a mit megmondott megteszi. Egy este az
utczán fognak találni meglőve, s én még csak meg sem fogom
<span class="pagenum"><a name="Page_113" id=
"Page_113">-113-</a></span> mondani a gyilkosom nevét. És azután az
a szegény leány várhat ott a porto-réi kastélyban, míg megvénül. –
Ez az én rejtélyem. Elmondtam őszintén, igazán. Már most választhat
ön, hogy mit tegyen velem.</p>
<p>Lord Adam azt tette, hogy odament hozzá és megölelte.</p>
<p>– Köszönöm. Minden jól van. Jó barátok maradunk. Arról, a mit én
kikutattam, senki sem tud semmit. Arról, a mit te most elbeszéltél
nekem, senki sem fog megtudni semmit. Hogy e felől tökéletesen
nyugodt lehess, én úgy hagyom el Párist, hogy senkivel sem
beszélek. Kisérj el Havreig, hogy ellenőrizhess. Hajóra ülök és
elmegyek valamelyik Indiába. S ha valamikor még egyszer az életben
összetalálkozunk, akkor te már nem vagy Riparievich Metell, hanem
valaki más, a kit én soha se láttam, s a ki velem sohase beszélt.
Kisérj el.</p>
<p>– Nem kisérlek sehová, mondá Metell. Nekem egy gentleman adott
szava nagyobb bizonyságot ád, mint a saját öt érzékeim.</p>
<p>Megölelték, megcsókolták egymást, úgy váltak el.</p>
<h2>A VIRÁG NAP NÉLKÜL.</h2>
<p>Egy leány szive, a ki még nem tudja, hogy mi a szerelem.</p>
<p>Absolut ártatlanság csak egy ifjú leány lelkében található.</p>
<p>Olyan az, mint a csigák közt a «virgó». A pecten, a conus, a
murex nem lát, szemei nincsenek, azért még sem téveszti el, hogy a
kagylóját hófehérré idomítsa, mikor a többiek mind színesek,
ragyogók, tarkák. Nem tudja, hogy ő «szűz»: – épen azért az.</p>
<p>Még álmai sincsenek. Az álom is megzavarja már az ártatlanságot.
Az álmodott csók is folt a fehéren.</p>
<p>Milióra nyugodtan tűrve várt elátkozott magányában. Nem tudta
még, hogy az magány. <span class="pagenum"><a name="Page_114" id=
"Page_114">-114-</a></span></p>
<p>Naptára nem volt, azt sem tudta, mennyi idő mult el azóta, hogy
itt van. Az évszakok sem magyarázzák azt itt meg. A nyár melegét
enyhíti a tengeri szellő, tél pedig nincs. Virág folyvást nyilik,
ha egynek az évszaka elmult, jön a másik; gyümölcs is érik,
felváltva egymást. A fák levelei örökzöldek, nem hullanak le
őszszel, nem hajtanak újra tavaszszal. Csak egy fája van a
vidéknek, mely számlálja az évszakokat, a fügefa. Juniusban
megérleli az első gyümölcsét, aztán augusztusban a másodikat, a
harmadik szedhető lesz szeptember vége felé, a negyediket
novemberben adja, hanem akkor aztán azt mondja: elég volt,
levetkőzik, eldobja leveleit és aludni megy.</p>
<p>Ebben az esztendőben még az sem történt meg.</p>
<p>A fügefa novemberben a helyett, hogy a leveleit elhulllassa, új
sarjakat hajtott s januárban már tele volt új gyümölcscsel, a mik
ugyan azért nagyon sokáig fognak megérni, de mégis azt hazudják,
hogy nyár van.</p>
<p>– Nézd, szólt Milióra Axamitának, az idén a fügefa már ötödször
hoz gyümölcsöt.</p>
<p>– Elég baj az, mondá rá a strázsamester leányasszony.</p>
<p>– Ugyan miért volna baj? hallod!</p>
<p>– Azért, hogy a mely esztendőben a füge ötödször is terem, abban
az esztendőben éhhalál van az országban.</p>
<p>(Egészen helyes nézete volt Axamita leányasszonynak. Mikor a
füge a dalmata parton ötödször is gyümölcsöt hoz, abban az
esztendőben a Fruska Gorától és a Vellebittől fel egész a Krivánig
és a Babia Goráig inség van az egész országban. S ezt a füge nem
valami emberbaráti rokonszenvből teszi, hogy ötödször is
gyümölcsözik, mintha ő akarná egyedül eltartani az egész éhező
emberiséget, hanem ennek az az oka, hogy abban az esztendőben
folyvást a sirocco uralkodott, és még egyetlen egyszer sem jelent
meg az adriai tengerpartokon a hajósok réme, a bóra. A hajósok
szidják, átkozzák a bórát, mert a hajóikat zátonyra kergeti, hanem
ha az kimarad, az nagy veszedelem a szárazföldön élőknek. Ha egész
éven át a <span class="pagenum"><a name="Page_115" id=
"Page_115">-115-</a></span> sirocco járja a tengert, akkor a
quarneroi partokon ugyan örök nyár van, de egyúttal odafent
Magyarországon, Karinthiában és Ausztriában folyvást esik az eső.
Ebben az évben oly nedves időjárás volt, a minőre emberek nem
emlékeznek; tengerré vált minden folyam, árvíz borította el a
lapályokat, vetések kirothadtak, egész országszerte nem volt ez
évben aratás. Igaza volt hát a fügefának.)</p>
<p>Milióra nem akarta azt elhinni. A Frangipáni kastély ablakából
bármerre tekint a szem, gabonával bevetett földet nem lát, ott csak
falakkal védett szőlők vannak, egész hegyoldalak escarpokkal végig
vonalazva, de barázda nincs.</p>
<p>– Hát mi hogyan fogunk akkor élni? Ezt kérdezé Axamitától.</p>
<p>– Bizony többször fogunk halat és ürühúst látni az asztalon,
mint kenyeret. Az idén ez nagy ritkaság lesz.</p>
<p>– Hiszen város közelében lakunk, a hol pénzért mégis csak lehet
kapni mindent. Ha az országban nem termett, elhozzák máshonnan.
Fiumébe hajók járnak.</p>
<p>– Hiszen van, a míg van; de ha így tart a világ, majd elviszik
az uskókok.</p>
<p>– Kik azok az uskókok?</p>
<p>– Azok csak az igazi Isten csodái. Minden uskókban hét ördög
lakik, s száz uskók, ha összeszedkőzik, több egy hadseregnél.</p>
<p>– S hol laknak azok? A pokolban?</p>
<p>– Ott nem, bár ott volna a helyük; sőt sokkal közelebb laknak a
mennyországhoz mint mi, a segnai hegyek között.</p>
<p>– Merre van az a Segna?</p>
<p>– Négy órai távolságra van gyalog ehhez a mi kastélyunkhoz, és a
Maltempo csatornán, az ő evezős ladikjaikkal még közelebb. Innen,
erről a tájról arra felé hajót nem igen látunk vitorlázni s ha
onnan felülről jő erre felé valamiféle jármű, akkor minden ember, a
ki a part közelében lakik, siet eltorlaszolni az ajtaját s a
tornyokban <span class="pagenum"><a name="Page_116" id=
"Page_116">-116-</a></span> félreverik a harangokat, azokon csak az
uskókok jönnek. Az uskókok csak ötön szoktak vásárolni.</p>
<p>– Hogyan «ötön»?</p>
<p>– Az öt ujjukkal. Vassal és ólommal fizetnek.</p>
<p>– Furcsa emberek! Hát nincs nekik pénzük?</p>
<p>– Dehogy nincs! Valamennyi uskóknak teli van aggatva a dolmánya,
a mellénye, a szeredása, azután meg sipkája köröskörül tallérokkal.
Az az ő dicsekedésük. A mit készpénzben rabolnak, azzal
teleaggatják a ruháikat; de fizetni csak a handzsárral, meg a
pisztolylyal szoktak. Az asszonyaik, leányaik is épen olyanok, úgy
felczifrázva, felpénzezve; csupa skarlátpiros ruhát visel
valamennyi. Náluk nem dolgozik soha senki, csak esznek, isznak,
mulatnak, s mikor kedvük szottyan, mennek rabolni, le a völgyekbe,
be a városokba, s ki a tengerre.</p>
<p>– S senki sem tudja őket legyőzni?</p>
<p>– Próbálták azt: a mi császárunk, a török császár, a velenczei
dóge; törődtek is az uskókok akár a «duzsdé»-val, a «fekete
Arapinával». Rájuk sem hederítettek. Ha nagyon sokan jöttek
ellenük, akkor otthagyták a városukat Segnát, s úgy eltűntek a
sziklaörvények között, hogy senki sem talált rájuk. Mikor aztán a
hatalmasok hadai hazamentek, s őrséget, kormányzóságot hagytak
hátra, még új lakosokat is telepítettek a városba: éjjel előjöttek
a barlangjaikból az uskókok, megrohanták a várost, leölték az
őrséget, hivatalnokokat, az új lakosságot pedig megtartották
rabszolgáiknak s aztán folytatták, a hol elhagyták.</p>
<p>Miliórának kezdettek tetszeni ezek az uskókok.</p>
<p>– Máskor meg azt próbálták meg ellenük, hogy felbíztatták a
scogliók lakosait, hogy a maguk apró, lapos fenekű hajóikkal
kezdjenek hadjáratot az uskókok ellen; annak meg az lett a vége,
hogy az uskókok egy éjjel hajókra ültek, feleveztek Fiuméba, s ott
az egész város láttára elfoglaltak nyolczvan kereskedő hajót, úgy
vitték vontatva maguk után haza Segnába. Soha se ment utánuk a
hajókért senki. <span class="pagenum"><a name="Page_117" id=
"Page_117">-117-</a></span></p>
<p>– Te! ezek derék ficzkók lehetnek.</p>
<p>– Mondhatom. A hozzájuk közel eső vidékeket, Licat és Carbairét
csaknem egészen oda hagyta a lakosság a szomszédságuk miatt. Akkor
a szigeteknek estek neki: azokat pusztították el. Száz meg száz
nótájuk van hőstetteikről, a mik elhihetlenek; de mégis igazak.
Egyszer Velencze egy három födeles gályát küldött ki ellenük,
Veniero kapitány alatt. Az uskókok egy zivataros éjszakán
csónakaikkal meglepték a gályát, lemészárolták a hajóskatonákat; a
kapitányt hajójával együtt elvitték Segnába s ott aztán csaptak egy
nagy dáridót, a hol a velenczei kapitánynak sorba kellett tánczolni
az uskókok asszonyaival; mikor már nem birta tovább, akkor levágták
a fejét, kitépték a szivét, azt megfőzték s aztán szétosztották: az
volt a lakoma vége; minden tánczosnéjának jutott belőle egy
darabka.</p>
<p>Milióra elbámult rajta, hogy az uskók asszonyok hogyan osztoztak
meg egy férfi szivén. Mintha azt más asszonyok is nem tennék!</p>
<p>Ekkor hallott legelőször férfi-szivről beszélni.</p>
<p>– Sokan csak mesének tartják azt, hogy uskókok vannak a világon,
folytatá Axamita. Néha tíz, néha húsz esztendeig, néha egy egész
emberivadékon át nem hallani róluk semmit. Pedig ott vannak ők az ő
sziklafészkeikben; csakhogy az egész környék retteg tőlük: szivesen
megadja nekik a sarczot, s nem meri feladni senki. Az egyik
lábukkal Törökországban állnak, a másikkal Dalmátiában. Ha a mi
császárunk katonái szorongatják őket: akkor átugranak Boszniába; ha
a török basa jön ellenük: akkor behúzzák magukat a magyar
tengerpartra. Akkor aztán nem üldözhetik őket. Néha úgy
összeveszítik a törököt, osztrákot, olaszt egymással, hogy egész
háború lesz belőle. Ők maguk félre állnak lesbe s kirabolják mind a
két hadakozó félnek az élelmi szállítmányait. Néha egyik hatalmas
potentát akkora erővel tör rájuk, hogy szétmorzsolja őket: akkor
azt hiszi mindenki, hogy ki vannak <span class="pagenum"><a name=
"Page_118" id="Page_118">-118-</a></span> irtva. Tíz esztendő mulva
megint csak itt vannak az uskókok. Nem nemzetség ez, a kit ki lehet
irtani. «Uskók» annyit tesz, hogy «szökevény». A ki csak valahonnan
más országból megszökik, görög, román, olasz, horvát, magyar, oláh,
czigány: mind az ő számukat szaporítja. A nyelvük is olyan
zagyvaléka valamennyi másnak; nem beszél azon más, csak ez az ezer
ember odafenn. Aztán ezek soha sem házasodnak: a mely asszony
megharagszik az urára, odaszökik az uskókokhoz, a mely leányt a
faluból kisöprűznek, oda viszi hozzájuk a szalmakoszorúját, ott kap
becsületet; czigányasszony, török rabszolganő magátul is jön elég.
S ha nem jön, elhozzák. Kikutatják messze földön a legszebb
lányokat; éjszaka meglepik, mikor vizért megy a kútra, mikor
fürdik: elkapják, elviszik erővel, soha senki sem hallja a hírét
többet. Talán maguk sem kivánkoznak többé vissza. Víg élet van az
uskókok között; s délczeg daliák valamennyien!</p>
<p>Milióra keresztet vetett magára.</p>
<p>– De ide nem mernek jönni a Margueritától, úgy-e? kérdezé
remegve Axamitától.</p>
<p>– Bizony nem mernek idejönni; mert semmit sem féltenek annyira,
mint a szép pofájukat s semmitől sem félnek, csak a csumától s
arról tudják, hogy itt lakik.</p>
<p>Axamita leányasszony rémlátó okoskodása sokkal alaposabb volt,
mint igen sok conjecturalis politika. Az éhinség az év elején már a
dalmata partokon is beköszöntött; a sík földön a Karston túl rég
otthon lakott már, s azzal az egész partvidéken elkezdődtek a
hagyományos rablójáratok. Egyik nap itt, másik nap amott rohanták
meg a hegyekből alájövő fegyveres bandák eleintén a falvakat a
völgyekben, aztán a városokat is a partvidéken. A harmadik stadium,
mikor a tengeren kezdenek el rabolni. Majd az is bekövetkezik!</p>
<p>Katonaság kevés volt. A monarchia nagyban lefegyverzett. Csak a
kikötőket tudták őrizni. A városoknak maguknak kellett gondoskodni
a védelmükről, s czirkáló őrjáratokat <span class=
"pagenum"><a name="Page_119" id="Page_119">-119-</a></span>
tartani, a kik az éjjeli orvtámadásokat elhárítsák. Ezt tették
Porto Ré-ban is.</p>
<p>Ennek aztán legelső sorban mindjárt a szegény rovinai lázárok
adták meg az árát. Minthogy Porto Ré-ban egész éjjel czirkáltak a
fegyveres őrjáratok, a Marguerita áldozatai el lettek zárva az
egyetlen kereseti kútforrásuktól: a császár utólagos megfizetésére
utalványozott ingyen elvevéstől. Nem lehetett többé lopni. Nem volt
se hús, se kenyér.</p>
<p>Ennek a hiányát aztán másodsorban megérezték a Frangipáni vár
lakói is. Nem volt többé, a ki az asztalukat ellássa az eddig
megszokott tápszerekkel. Axamita leányasszony ugyan termesztett
burgonyát, ezt a Francziaországból elhozott új növényt, s az igen
jó volt kenyérpótléknak; de az is fogytán volt már, csak a tenger
adott enni, halakat, meg csigabigát. Minden hétre hét bőjtnap
esett. Néha egyéb sem volt ebédre, vacsorára, mint azok a hosszú
rózsaszínű rákok, a scampik, a mik csak Fiume körül tenyésznek.
Milióra ezzel is meg lett volna elégedve de a rovinai lázárok annál
kevésbé. Ezek a tenger-adta vacsorához csak a kényszerűség
nyomorában nyúlnak; mert nekik a hal és rák étele kiállhatlan
kínokat okoz az egész bőrükben. Éjjel az üvöltésüktől nem lehet
aludni. Csak egy orvossága volna a bajuknak: a kenyér. Azt meg
hiába kérnek: nincs.</p>
<p>Attól lehet félni, hogy mire kitavaszodik, a rovinai nyomorultak
koloniája az utolsó élő lényig kivesz! Félni? Hát félti ezeket
valaki? Senki sem más, mint Milióra. Ki fogja akkor az ő menedékét
védelmezni az egész világ ellen és a jó emberek ellen. Az olyan jó
emberek ellen, mint az uskókok, a kik a szép leányokat elragadják,
s aztán a szép leányok úgy megszeretik őket, hogy vissza nem
kivánkoznak tőlük többé? Ilyen uskókok másutt is lakhatnak, nemcsak
Segna vidékén.</p>
<p>Hírt nem lehetett a világból hallani sehonnan.</p>
<p>Metell bátyja itt is feledte talán már Miliórát. <span class=
"pagenum"><a name="Page_120" id="Page_120">-120-</a></span></p>
<p>Axamitának nagyon sok biztatásába került mindennap lebeszélni
Miliórát, hogy fel ne üljön a kis halász csónakjukba, s el ne
induljon a bátyját felkeresni a «tatár táborban» azzal a
csónakkal.</p>
<h2>DELI MARKÓ.</h2>
<p>Január vége felé már annyira fokozódott az éhinség, hogy a
rovinai nyomorultak éjjel a tövises acanthus leveleit ették meg, a
mi a Frangipáni vár kerítése mellett termett. Milióra nem állhatta
ki az állati üvöltésüket: olyan volt az, mint mikor az éhező kutya
a bezárt ajtón kívül nyihog. Axamita egyszer azon vette magát
észre, hogy az ő éléstára üres; krumplit, sárgarépát mind
kihajigált a kerítésen Milióra a nyomorultaknak.</p>
<p>– De már most mi magunk mit eszünk?</p>
<p>– Tudod mit? monda Milióra. Neked van pénzed; Fiume nem messze,
onnan hozatunk lisztet, vagy málét, aztán sütünk pogácsát.</p>
<p>Hiszen az igaz, hogy Axamitának volt pénze egész fazékkal: arany
is volt közte; de hogy menjen el ez a pénz Fiuméba, s hogy jőjjön
onnan liszt képében vissza? Ez volt a nagy kérdés.</p>
<p>– Van neked csónakod, Axamita. Azon te elmehetsz Fiuméba korán
reggel s estére vissza is kerülhetsz.</p>
<p>– De addig a kisasszony egészen magára marad itt a várban.</p>
<p>– Hát nincs-e az a vár érczharanggal letakarva?</p>
<p>– Az megint igaz. De nem fog a kisasszony nagyon félni itt
magában?</p>
<p>– Hiszen van zongorám: nem vagyok egyedül.</p>
<p>– De hát a kecskét ki feji meg, ha én nem leszek itt?</p>
<p>– Azt is megfejem én.</p>
<p>Axamita ráhagyta magát beszélni, hogy elvitorlázzon a
<span class="pagenum"><a name="Page_121" id=
"Page_121">-121-</a></span> halász csónakjával Fiuméba. Az «Ostro»
kedvezett a menetnek, s a visszajövetnél majd segít az
evezőlapát.</p>
<p>A strázsamester leányasszony tehát korán hajnalban útra kelt, a
sok mindenféle pénzt a patrontásába töltve; a kardját is felkötötte
s mellé a spanyolnád botot, a mi a hajdani osztrák-magyar
hadseregnél az őrmesteri rang díszes jelvénye volt.</p>
<p>Szép derült idő volt, a minő idebenn Magyarországon csak ápril
végén szokott lenni; Milióra egész nap a kertjében lehetett: a
tavaszi virágok javában nyíltak már itt januárban, hogy a bóra egy
álló esztendeig nem kefélte végig a vidéket, minden földfolt
kizöldült. Délben megfejte Milióra a kecskét, s nem ebédelt
egyebet, mint kávét. Estig csak eltelt az idő; de a mint lassan
bealkonyodott, elővette a nyugtalanság: az egyedüllét szomorú
érzete. Ha könyvet vett a kezébe, azt sem tudta, hogy mit olvas? ha
zongorájához ült, azt sem tudta, hogy mit játszik?</p>
<p>Nem volt maradása a várban: lement a puntához; azt gondolta,
hogy ha ott várja Axamitát, az hamarább megjön.</p>
<p>A nap lement már: az ég narancssárga volt, a tenger aczélkék. A
portoréi sziklapartról egy hosszú, haránt felmeredő alkotvány nyúlt
be a tenger fölé: ez a szomszéd tinhalász figyelő állványa, két
egymás mellé leczövekelt árbocz, közben lépcsőfokokkal, a tetején
pedig egy kis kathedrával. Innen lesi naphosszant a halász, hogy
jön-e a tinhalak csapatja erre felé, hogy azután ha azok az
elterjesztett hálóba bevetődnek, a kelepczét hirtelen rájuk
zárhassa.</p>
<p>Milióra sokszor elnézte ezt a munkát onnan a punta verandájáról.
Olyan közel volt ahoz a «tonnara», hogy át lehetett egymáshoz
kiabálni.</p>
<p>Sokszor föllármázta ő a halászt, ha az elaludt odafenn a
csillagvizsgálójában: «héj, Pablo apó! jönnek a tinhalak!»</p>
<p>Ebből egy kis ismeretség fejlődött ki. <span class=
"pagenum"><a name="Page_122" id="Page_122">-122-</a></span></p>
<p>Más halandó ember elfutott, ha Miliórát meglátta; nagy itt a
babona: azt hitték, a Marguerita lelke kisért az elhagyott várban;
az öreg Pablo nem félt már attól a rossz szellemtől, a ki az
embereket csókolódzásért megkínozza: biztosítva volt már ez egy
veszély ellen. Axamitával össze is jött többször a tengeren, mikor
halásztak, attól megtudta, hogy az nem lélek, hanem élő teremtés,
annak is igen jó lélek: még csak a panaszkodásával sem bánt
senkit.</p>
<p>Ezen a napon még a tonnara is üres volt. Pablo apó pedig nem
szokott máskor a leshelyéről hiányzani, csak hogyha nagy fogást
tett s azt aztán a bárkáján beszállította Fiuméba.</p>
<p>De végtül végig, a mennyire a szem ellát, olyan üres volt a
tenger, hogy egyetlen egy vitorla sem látszott rajta sehol, sem egy
halászbárka, sem azok a dereglyék, a mik Fiuméból Veglia szigetére,
vagy Buccariból a Scogliora szállítják a munkásokat, a kik reggel
odamennek, este visszatérnek. Még a tenger is ki van halva.</p>
<p>Ha Milióra egész nap azzal nem lett volna elfoglalva, hogy a
kert falai között pepecseljen, aztán meg folyvást a tengert nézze a
puntáról, ha csak egy tekintetet vetett volna is a torony ablakából
Porto-Ré felé: akkor észrevehette volna, hogy a város egész
lakossága hogyan fut, menekül fel a Karst hegyei közé, apraja,
nagyja, minden lábas jószágát maga előtt hajtva.</p>
<p>Estére nem maradt ember az egész városban. De élelmi szer sem
maradt: eltakarítottak onnan mindent. Hanem a rovinoi lázárok, azok
ott maradtak a kalyibáikban. Azok este felé kiültek a házaik
tetejére s onnan hallatták azt a házi állatokéhoz hasonló
üvöltést.</p>
<p>Végre egy fekete pont a tengeren! Valami csónak közelít Buccari
felől. Ez bizonyosan Axamita.</p>
<p>Milióra le nem vette a szemét arról a közeledő járműről; az
alkony pedig egyre növelte a homályt, mentül közelebb jött a
csónak, annál kevésbé lehetett a benne <span class=
"pagenum"><a name="Page_123" id="Page_123">-123-</a></span> ülő
alakot kivenni. Egészen besötétült, mikorra a csónak a puntáig
érkezett. Milióra kiállt a legszélső sziklára, mely a tengerbe
kinyúlik s onnan integetett az érkező elé kendőjével. Halk
evezőcsapásokkal egészen közelébe siklott a csónak. Akkor vette
észre Milióra, hogy a benne ülő nem Axamita, hanem az öreg
Pablo.</p>
<p>– Nos Pablo! Mi hír? Jó estét!</p>
<p>Az öreg halász behúzta az evezőlapátokat, s aztán kiugorva a
partra, a lánczánál fogva kihúzta a bárkáját a szárazra, s ott azt
fenékkel fölfelé fordítá.</p>
<p>– Oh hála a mi Asszonyunknak. Boldog jó estét, kisasszony.
Engedd meg, hogy elrejthessem itt a kis bárkámat a szikla mögé,
nehogy ezt is elégessék az istentelenek.</p>
<p>– Kicsodák?</p>
<p>– Hát nem tudod még? Nem mondta meg senki! Jaj de rosszak ezek
az emberek! Pedig ők már mind elfutottak, fel a hegyekbe. Hát
hiszen ott van már Fiuméban a Deli Marko!</p>
<p>– Ki az a Deli Marko?</p>
<p>– Azt sem tudod még? Hát a pokolból való uskókok vladikája. A
mult éjjel lejött dereglyéken két század magával Segnából. Csak
kétszázan voltak; de ördögök valamennyien. Álmában lepték meg a
várost, a katonaságot, meg a rendőrséget leverték, megkötözték; a
lakosságot kirabolták, mindent, a mi csak élelmi szer,
összeszedtek, még a kereskedő hajókról is, a császári őrházakat
lerombolták, s még az éjjel jönnek visszafelé egész zsákmánynyal s
útba ejtik Buccarit és Porto-Rét. A lakosság mind elszaladt már
előlük.</p>
<p>– Hát Axamita? kérdé Milióra, leginkább e miatt rettenve
meg.</p>
<p>– Hát biz azt, kisasszony, magam szemeivel láttam, mikor a
jámbor lélek ma reggel bevitorlázott a moloba; még ki sem
szállhatott a csónakjából a mint a zsiványok a dereglyéikből
rárohantak, megkötözték. Nekem az volt <span class=
"pagenum"><a name="Page_124" id="Page_124">-124-</a></span> a
szerencsém, hogy mögötte jöttem egy pár puskalövésnyire, s be volt
húzva a vitorlám; aztán meg hal nem kell a rablóknak: azt otthon is
kapnak eleget; nem tartották érdemesnek, hogy üldözzenek. De már
akkor rajtam kívül nem is őgyelgett senki a Quarneroban. Buccariban
tudtam meg menekülő hajósoktól, hogy mi történt Fiuméban az
éjjel.</p>
<p>– Mit csináltak Axamitával?</p>
<p>– Én bizony tartok tőle, hogy felakasztották, vagy ha
eleresztették is, levágták az orrát, meg a füleit; mert az a
szokásuk ezeknek, ha egy katonaruhást megkaphatnak. Azt bizony
hiába várod ma haza, jó kisasszonyom. Csak eredj haza a kastélyba s
zárd magadra az ajtót, s ne gyujts világot az ablakodban; mert az
éjjel még bizonyosan itt haladnak el az uskókok. A rettenetes
uskókok, oh én szegény fejem, hová fussak el előlük?</p>
<p>– Hát én?</p>
<p>– Te könnyen dalolhatsz! Te tőled fél az egész világ, még az
uskók ördögök is. Azt hiszik, te vagy a Marguerita. Te csak maradj
a kastélyodban. Ne félj, oda nem törnek be. Téged meg a rovinoi
lázárokat nem bánt semmi ördög. Jaj de boldogok azok a rovinoi
nyomorultak ilyenkor. Csak felvehetném egynek a pofáját holnap
reggelig: nem kellene az nekem tovább! Oh boldogságos Miasszonyunk
Lorettoban! csak az uskókoktól szabadíts meg! Huszonnégy fontos
gyertyát adok: csupa viaszkból. Becsületemre mondom. Semmi homok
nem lesz benne.</p>
<p>(Ezt a megerősített fogadalmat csak azok értik, a kik látták a
tersatoi vár alatt a nagyhírű lorettoi kápolna minta épületében
lerakott fogadalmi viaszgyertyákat, a miket a jó dalmaták nagy
veszélyekből kiszabadítás emlékeül, mint fogadott ajándékot hátra
hagytak. A huszonöt fontos gyertyának csak a felső része viaszk:
négy ötöde homokkal töltött bádog, viaszszal borítva. Megcsalják
ezek még a mennybeli szenteket is!)</p>
<p>Milióra azon vette észre magát, hogy egyedül maradt:
<span class="pagenum"><a name="Page_125" id=
"Page_125">-125-</a></span> a jámbor Pablo úgy eltűnt valamerre a
parti sziklák között, hogy jó éjszakát sem kivánt.</p>
<p>Egyes egyedül maradt ezen a rettenetes helyen.</p>
<p>Előtte a morajló tenger, háta mögött a lakatlan Frangipáni vár,
a minek a falai tele vannak karczolva halálkínt szenvedettek
átokmondataival. Élő hang körülötte csak a delfinek sirása a
vizekben, s a lázárok üvöltése a kőfalakon.</p>
<p>Egészen elzsibbasztá a félelem. Ha már odafenn lett volna a
várban, kandallója előtt; ha zongorájához ülhetett volna, ha ágyába
rejthette volna magát: talán elnyomhatta volna rettegését; de nem
volt bátorsága most ebben a sötétben egyedül fölmenni a várba,
végig haladni a kongó folyosókon, a szűk lépcsőkön; oda volt
kárhoztatva ahoz a kőpadhoz, a mi a punta őrének szolgált valaha
ülőhelyül.</p>
<p>S ott aztán elővették a jövendő rémlátásai. Mert nem azok a
legfélelmesebb kisértetek, a kik halottaikból visszatérnek, hanem a
kik születésüket megelőzik. Mi lesz vele ezentúl?</p>
<p>Egyedül, elhagyatva, egy ismerős lélek, egy tanácsadás, egy
gondolat nélkül; attól az embertől, a kihez vér szerint tartozik,
elszakítva ismeretlen országok által: annak a parancsára ide
lekötve! És most már senkinek még csak tudomása sincs arról, hogy ő
itt van. A kik tudnak róla, azok azt hiszik, rémalak, s elfutnak,
mikor meglátják.</p>
<p>A mint így bámul ki a láthatárba, nézve, hogy merül el egyik
csillag a másik után a tengerbe, egyszer csak úgy tetszik neki,
mintha Fiume tájékán hajnalodnék.</p>
<p>Korán volna még januárban ilyenkor a hajnal, aztán nem is arra
van napkelet, aztán nem is ilyen a pitymallat fénye. Tűz volna ott
talán.</p>
<p>A vérveres derengő fény azonban közeledni látszik, s nem sokára
egészen átfogja a Quarneroi tengercsatornát. Egy óra mulva ki lehet
venni, hogy mi az? Egy egész <span class="pagenum"><a name=
"Page_126" id="Page_126">-126-</a></span> hajóraj közelít. A tenger
be van szórva csillagokkal. Száz fáklya vagy talán szurokserpenyő
lobogása az; a vezér hajóról görögtűz sugárzik szerte.</p>
<p>Nem sokára hangja is támad a jelenésnek: erős férfihangok
kardalát hozza magával a szél. A diadalmas uskókok térnek
sziklahazájukba vissza: azoknak a győzelmi danája ez!</p>
<p>A fénylő fáklyák raja egyre közelebb jő, a harczi dalhoz ütenyt
vernek az evezők, száz meg száz lapátütés hangja egész harsogássá
válik. A Frangipáni vár falainak visszhangja utána zengi a dalt és
a harsogást.</p>
<p>Milióra ott látja őket már a közelben végig sikamlani a
hullámtükrön: a rém-mesék alakjait. A kik ellenségei a
császároknak, királyoknak, szultánoknak és köztársaságoknak, s a
kiket együtt valamennyi nem bir legyőzni soha. Századok óta irtják
őket s ime most itt vannak! Ott viszik magukkal egy egész kirabolt
város zsákmányát. Magukat a császári színekre festett dereglyéket,
az evező-padhoz lánczolt katonákkal. Ezek most az ő rabszolgáik. A
rabszolgák eveznek; az uskókok dalolnak és isznak. Könnyű
csónakjaik úgy sikamlanak tova a víz felett, mint a sirály; négy
evezős van mindenikben és három fegyveres, az egyik kormányoz.</p>
<p>A csónakok raja közepett jönnek az elrabolt dereglyék. Ezek
közül az egyik a vezér hajója. Megismerni az árboczhegyen kigyózó
veres lobogójáról. A vitorlarudak tele vannak aggatva szines
lámpácskákkal, s a hajó orrában bengáli tűz ég.</p>
<p>E vakító fénytől megvilágítva áll a hajó közepén az uskókok
vezére: Deli Marko. Gyönyörű ifjú férfiarcz, karcsú, idomzatos
termet, viselete csupa skarlát és arany; dolmánya, mellénye négy
sor aranypénzzel kirakva, kalpagjának színe nem látszik a ráfűzött
imperiáloktól és soveraignektől, aranynyal himzett török övébe
drágakövektől csillogó markolatú handzsár és pisztolyok tűzve;
biborköpenyegét fél vállán lecsüggve tartja a zománczos
<span class="pagenum"><a name="Page_127" id=
"Page_127">-127-</a></span> arany láncz. A tűzfénytől beragyogva
olyan, akár csak maga a pokolbeli fejedelem.</p>
<p>Milióra úgy látta ezt a tüneményt közeledni, mint egy álomképet.
A punta folyosójának vastag oszlopa őt elrejté szem elől, a hol ő
rejtőzött, ott sötét volt. Úgy sem tudott volna elfutni: olyan
volt, mint a ki álmodik.</p>
<p>Szemeit ott feledte e tündöklő alakon.</p>
<p>Ha ilyenek az ördögök, akkor jó ellenük imádkozni, mert nagyon
szépek.</p>
<p>A mint a puntával egy magaslatra ért a vezérdereglye, akkor
Milióra még valami mást is meglátott rajta, mint a deli férfi
bűvalakját: egy embert az árboczhoz kötve. Az Axamita volt.</p>
<p>Milióra ráismert. S abban a pillanatban elfeledkezett minden
veszélyről, s elsikoltotta magát: «Axamita!»</p>
<p>Sikoltásának viszhangja támadt a rovinoi kalyibák tetőin guggoló
nyomorultak vészüvöltésében: azok is ráismertek Axamitára; s
üvöltöttek, mint az ebek.</p>
<p>E sikoltásra a pokolbeli fejedelem parancsoló mozdulattal inte a
kormányosnak, mire a vezérnaszád rögtön a part felé vette irányát s
nehány percz mulva elérte a félhold alakú kikötőt.</p>
<p>Ekkor a vezér az árboczhoz kötözött alakhoz fordult s ezeket a
kérdéseket intézte hozzá, csengő, erőteljes szóval, hogy azokat
Milióra is meghallhatá a punta verandáján.</p>
<p>– Ez az a vár?…</p>
<p>– Ő volt az, a ki kiáltott?…</p>
<p>– Azok ott, a kik üvöltenek?…</p>
<p>A válaszokat nem hallhatá Milióra; csak azt látta, hogy a vezér
egy csendes fejmozdítására két uskók harczos odaugrott az árboczhoz
s egy percz alatt feloldozták Axamitát. Aztán egyet intett a
kezével s akkor előhozták Axamitának a kardját és a nádpálczáját,
aztán meg a patrontását. A vezér ez utóbbit megrázta: csörgött
benne a pénz. Azt is odaakaszták a nyakába. <span class=
"pagenum"><a name="Page_128" id="Page_128">-128-</a></span></p>
<p>Aztán a mutató-ujjának egy mozdulatával inte Axamitának, hogy
kiszállhat a hajóból.</p>
<p>– Megállj! rivalt rá, mikor Axamita már a parton volt.</p>
<p>Axamita egyenesen állt, a hogy a katona szokott a főtiszt
előtt.</p>
<p>– Azt mondád, kenyérnek való lisztet akartál vásárolni úrnőd
parancsából a rovinoi nyomorultak számára. No hát tanuld meg, hogy
az uskókok nem bántják a gyöngéket, hanem csak az erősöket! a mit a
gazdagoktól elvesznek, megosztják a szegényekkel. Mennyi pénzed
van, lisztet vásárolni?</p>
<p>– Harmincz forint.</p>
<p>– Azért kapsz harmincz zsák lisztet. Drágállod? No hát legyen
hatvan!</p>
<p>(Abban az éhinségben egy zsák lisztet sem lehetett harmincz
forintért kapni.)</p>
<p>Hanem az átadásnál nagy nehézségek támadtak. Nem akart senki a
partra kilépni. Először maguk az uskókok tagadták meg az
engedelmeskedést, azután meg a rabul ejtett katonák. Hasztalan
fenyegette őket pisztolylyal a vezér, nem fogadtak szót.</p>
<p>– Hát gyávák lettetek mind? Ti nem követnétek Deli Markót még a
pokolba is?</p>
<p>S ezt mondva ő maga kiugrott a dereglyéből a partra. Senki sem
követte.</p>
<p>A kormányos tolmácsolta társai véleményét.</p>
<p>– Megyünk veled Deli Markó a pokolba is, s megverekszünk a
Drómóval is, de a hol a Marguerita lakik, oda ki nem szállunk, ha
mind megnyúzatsz is bennünket. Mi a lisztet innen ki nem
hordjuk.</p>
<p>– Jól van. Hát akkor itt hagyom nekik az egész dereglyét, minden
benne levővel együtt. Szálljatok ki belőle!</p>
<p>A vezér nem tréfált. Minden embernek ki kellett szállni a
vezérdereglyéből a csónakokba. <span class="pagenum"><a name=
"Page_129" id="Page_129">-129-</a></span></p>
<p>Akkor aztán a vezér megfogta a dereglye lánczát s azt bele
akasztá a kikötő vaskarikájába.</p>
<p>– A mi benne van, az mind a tied, monda Axamitának. A dereglyét
visszaadhatod a császárodnak, az az övé. Ne hálálkodj, alkun
vetted; hol a pénz?</p>
<p>Axamita leteríté a köpenyét a sziklára s elkezdte a tarsolyából
kimarkolt pénzt leszámlálni.</p>
<p>Ezalatt valami álomszerű harmonia hallatszott a rovinoi házak
felől; mintha a kutyák összebeszélték volna, hogy dalárversenyt
tartsanak, s zsolozsmát üvöltsenek chorusban. A Marguerita
lázárainak éjjel látó szemeik vannak: azok meglátták, megértették,
mi megy végbe ott a parton. Kenyeret hoztak dereglyével, abban
nekik is lesz részük. Örömüvöltés volt az.</p>
<p>Ez a zűrhang elvette Miliórának az eszét. Azt képzelte ő is,
hogy az a fényes alak bibortól, aranytól ragyogó, de a nemes férfi
bűbájtól még jobban ragyogó, valami földöntúli lény, egyike a
tündér fejedelmeknek, a kikről könyvei regélnek, s az
ellenállhatlan varázstól vonzatva, elhagyta sötét rejtekét s a
punta lépcsőin alá sietett a partra.</p>
<p>Megjelenésére rémületes üvöltés támadt az uskókok között. «A
Marguerita!» ordíták a csónakokon s belekaptak az evezőkbe, minden
irányban szétlódulva a parttól.</p>
<p>A vezér pedig délczegen felemelt fővel tekinte a közeledő
leányra.</p>
<p>– Fuss! Fuss, Deli Markó! ordíták a knézek. A Marguerita
megcsókol!</p>
<p>– Bolondok! Gyávák! kiálta vissza a vezér. – Deli Markó egy
tábor férfitól sem ijed meg, egy leánytól rémülne agyon tán?</p>
<p>Milióra villi-alakja körül az éjjeli szél lebegtette a repkedő
fehér fátyolt, a zöldre változott bengáli tűz fénye olyan sápadttá
tette az arczát, a minő azoké a sír-aráké; nagy, sötét szemeinek
nem volt semmi fénye.</p>
<p>Az uskókok vezére még sem ijedt meg tőle. Egy lépéssel
<span class="pagenum"><a name="Page_130" id=
"Page_130">-130-</a></span> még eléje is ment s délczegen
szembeállva a tüneményes alakkal, e kevély szókra fakadt:</p>
<p>– No hát nem adom pénzért a dereglyémet terhével együtt, hanem
adom e tündérkisasszonynak egy csókjáért.</p>
<p>E szóra a leány egyszerre visszadobbant, s két kezét
visszatiltólag emelte a vezér elé, szemeiben halálos rémület volt
kifejezve.</p>
<p>De a csók szóra még más valaki is felszólalt. Axamita
leányasszony egyszerre odaugrott Deli Markó elé, s kardját
kirántva, azt keresztbe tette előtte.</p>
<p>– Azt pedig nem kapsz, vajda, a míg én élek.</p>
<p>E vakmerő támadásra kevélyen rántá ki övébe dugott handzsárját a
vajda és feje fölé emelte azt büszke tekintettel. Annak a
fegyvernek az ütése villámcsapás.</p>
<p>De Milióra odalebbent kettőjük közé, s megfogta a vajda karját,
hevesen lihegve e szókat:</p>
<p>– Te azt mondád, nem bántod a gyöngét, a nyomorúltat. Én gyönge
vagyok és nyomorult. Ne bánts hát.</p>
<p>Deli Markó gyönyörtelt tekintettel nézett a könyörgő leány
arczára. Most már nem volt a sírok tündérarája, hanem földi nő,
könyező szemekkel, rebegő ajkkal. Deli Markó alá ereszté felemelt
karját, s aztán gyöngéden mondá francziáúl: «honneur au
malheur».</p>
<p>S azzal a handzsárja pengéjét kapva a kezébe, a markolatával
nyujtá azt Milióra felé, s ismét francziáúl szólt hozzá.</p>
<p>– Bocsáss meg, ha megbántottalak, s ölj meg e fegyverrel, ha még
valaha megbántalak.</p>
<p>Axamita türelmetlenűl kiálta közbe.</p>
<p>– Itt van a pénzed, le van számlálva már!</p>
<p>De Milióra még egy köszönő szót is adott hozzá, összetette
kezeit, imára kulcsoltan nyujtva a vajda felé.</p>
<p>– Légy áldott a jó tettedért.</p>
<p>– Fogadásunk tartja, szólt Deli Markó, a dúsgazdagokat
megalázni, s a szegényeket felemelni. Tartsd meg emlékűl ezt a
fegyvert. Oltalmazni fog ez téged. Ha valaha <span class=
"pagenum"><a name="Page_131" id="Page_131">-131-</a></span>
fenyegetne valaki: e handzsárt vedd kezedbe. Ráismer minden ember,
a ki Liguria vidékét lakja, s rettegi ennek a gazdáját; nem fog
bántani senki. Isten veled!</p>
<p>Azzal bibor-köpenyét vállára felvetve, leszökött a partról a
dereglyébe, odakiálta a legközelebbi csónakosnak, ahhoz átszállt s
aztán rivalló parancsszóval sorakoztatá a naszádokat. Egy sípszóra
sortüzet adott mind a kétszáz harczos a csónakon, s a búcsuzó
üdvlövés után rákezdték ismét a riadó csatadalt, az evezők ütötték
hozzá a taktust.</p>
<p>Az egész tünemény tovaszállt, mint egy túlvilági álom. Milióra
ott állt még a parton és utána bámult, míg az utolsó tűzcsillag is
eltünt a láthatáron, míg a déli szél egy hangot elhozott a riadó
kardalból.</p>
<hr class="tb" />
<p>Mikor reggel ágyából kikelt Milióra, azt hivé, hogy a tegnapi éj
eseménye csakugyan mind álom volt.</p>
<p>Hanem a mint ablakából kitekintett, meggyőződött róla, hogy ez
való. A dereglye ott himbálódott a kikötőben s Axamitának nagy
dolga volt annak a kiürítésével. Azok a rovinoi csodaszörnyek
segítettek neki benne. Most már elég közelről láthatta őket
Milióra, hogy még jobban irtózzék tőlük. A kutyának az arcza tud
örömet kifejezni, az ő lárvájuk rosszabb annál, még erre sem
képes.</p>
<p>Axamita kiosztá közöttük, a mi nekik való volt. De a mi az uri
asztalra volt rendelve, ahhoz nem engedte őket nyúlni, azt mind
maga hordta fel a várba. Aszalt déligyümölcs, csemege, szalámi
annyi volt, hogy egész esztendőre kitartott s a hol makaroni van és
parmai sajt, ott nem kell az étrend miatt aggódni többé. Az éhinség
a Frangipáni kastélyban és Rovinoban megszünt. Egyszerű csodatétel
volt biz ez; de ezt mégis csak Deli Markó vitte véghez. Ha a
rovinoi nyomorultak tudnának dalolni, milyen hősballada lenne
ebből! <span class="pagenum"><a name="Page_132" id=
"Page_132">-132-</a></span></p>
<p>De annál jobban meggyült Axamitának a gondja más egyéb
miatt.</p>
<p>Mikor ki lett ürítve a dereglye, akkor eloldá azt a lánczáról, s
nekiereszté a hullámoknak, hadd menjen a merre neki tetszik, az
ilyen lelt tárgyat nem üdvösséges dolog tartogatni, hadd találja
meg más!</p>
<h2>VAKOK ÉRTEKEZNEK A SZINEKRŐL.</h2>
<p>Ez az éj eltelt az így szerzett élelmi szerek elhelyezével.
Tündérmese volt ez, olyan mint a «terülj meg abrosz!» regéje. El
kellett fogadni, hogy igaz történet. – Hisz ennek az egész
sziklaországnak a históriája maga sem más, mint a tüneményes regék
halmaza, nem lánczolata.</p>
<p>Másnap Axamita nagy lakomát csapott a várban Milióra számára. A
mit az meghagyott, elfogyasztotta ő: katona gyomra volt. Bor is
került az asztalra, jó dalmata vörös bor. Abból Miliórának igen
kevés kellett, Axamitának annál több.</p>
<p>A bortól beszédessé lett a két leány, előhoztak egyet is, mást
is. Az uskókok rettenetes hatalmát, a rovinai lázárok nagy örömét,
aztán a Deli Markót. Azt egyik jobban le tudta irni, mint a másik.
Nagyon megnézték. A süvegtollától a himzett topánkájáig le tudták
őt rajzolni. De a belső emberre nézve nagyon eltérők voltak a néző
pontjaik. Axamita egy fenevad kalózt látott benne (őt árboczhoz
kötözteté), Milióra ellenben egy fejedelmi nemesszívű lovagot.</p>
<p>– No, ilyenné lett, a mikor a kisasszonyt meglátta, hagyta rá
Axamita.</p>
<p>– Oh bizony nem akkor. Mert még a szinemet sem látta, a mikor
téged szabadon bocsátott s megalkudott veled a lisztre.</p>
<p>– No hát nem jól mondtam. Csak hallotta még a kisasszony
<span class="pagenum"><a name="Page_133" id=
"Page_133">-133-</a></span> szavát, arra juhászodott meg. De ez
igaz. Mert hát úgy történt a dolog, hogy mikor én Fiumében partra
szálltam, egyszerre körülfogtak az uskókok, én pedig nem tudtam
róla semmit, hogy Fiumét elfoglalták. Azért, mert katonaruhában
járok, s mert kardot rántottam, úgy védelmeztem magamat, mindjárt
fel akartak kötni egy árboczra. Arra én megmondtam nekik, hogy
leány vagyok; tudom, hogy az uskók, a ki leányt öl, meg van
átkozva. Akkor aztán vezérük elé vittek. Deli Markó kikérdezett,
hogy mi járatban vagyok? Én elmondtam neki mindent, hogy egy árva,
elhagyott kisasszonyt szolgálok a Frangipani várban, annak akarok a
pénzemen kenyeret vásárolni, meg a rovinoi nyomorultaknak, a kik
éhen halnak. Láthatja, hogy ez az én pénzem, a hogy azt félreraktam
mindenfelé való táborozás alatt, van közte olasz bajocco, francia
sous, orosz kopek, bajor batzen, ereszszen utamra. Erre azt mondta
a Deli Markó: «no majd meglátom, hogy igazat beszéltél-e?
odaviszlek a Frangipani várhoz, s ha van ott elátkozott
herczegkisasszony, meg pofátlan emberállatok, hát akkor annyi
kenyérnek valót adatok a pénzedért, a mennyi elég lesz
valamennyiteknek, de ha nem mondtál igazat, felhuzatlak az
árboczra.» Azzal mindjárt kiköttetett s addig mindig fenyegetett, a
míg a puntáról a kisasszony szavát nem hallotta. De olyan is volt
az, mintha a mennyországból kiáltott volna alá valami Szerafim.</p>
<p>– No meg a rovinoi lázárok kiáltása is ott a háztetőkön.</p>
<p>– Az meg olyan volt, mintha egy pillanatra kinyitnák a pokol
szelelő lyukát s az elkárhozottak üvöltése hallatszanék fel
chórusban.</p>
<p>– Arra aztán mindjárt szabadon bocsáttatott, látod?</p>
<p>– Meg is alkudott velem könnyen, de mégis az egész dereglyét
rakományával együtt csak akkor adta ki, mikor a kisasszonyt
meglátta.</p>
<p>– S nem is pénzért akarta már adni, egy csókkal is beérte volna.
<span class="pagenum"><a name="Page_134" id=
"Page_134">-134-</a></span></p>
<p>– De azt nem kapott a czudar!</p>
<p>– Te! ha erővel elrabolta volna tőlem azt a csókot, akkor én
most kétségbe volnék esve miatta; de hogy önkényt nem adtam meg
neki, mikor kérte, azért nagyon fáj a szívem.</p>
<p>– Az aztán nagy baj.</p>
<p>– Pedig hát én azt sem tudom, hogy mi az a valódi csók?</p>
<p>– Én sem.</p>
<p>– Édes az, hogy úgy kivánják? Éget az, hogy félni kell tőle?
Mikor kimondta azt a szót, szívem oly sebesen kezdett el dobogni;
csupa láng lett az arczom tőle, a másik pillanatban meg aztán
reszketni kezdtem, még a fogaim is összeverődtek.</p>
<p>– Igézet az.</p>
<p>– Vajjon ha megcsókoltam volna, az történt volna-e, hogy az én
lelkem ő vele megy, az övé meg itt marad?</p>
<p>– Tartok tőle, hogy az így is megtörtént.</p>
<p>– Hátha az ember csak úgy a lelkében csókolja meg a másiknak a
lelkét, az is vétek-e?</p>
<p>– Úgy gondolom, hogy az.</p>
<p>– Hátha az embert álmában éri az, hogy megcsókol valakit, azért
is megbünhődik-e?</p>
<p>– Álmában bizonyosan.</p>
<p>– De hát álmában az embernek nincsen esze. Aztán álmában nincs
itt a Frangipáni várban, hanem szép-szép vidékeken jár, a hol
minden férfi, asszony, skarlátpiros ruhát hord és balladákat
énekel.</p>
<p>– Jobb abból fölébredni! Az embernek álmában még jobban tud
fájni a szíve, mint ha ébren van.</p>
<p>Milióra elnevette magát.</p>
<p>– Tudod, hogy min kaczagok most? Hát olyan drága egy csók, hogy
egész dereglyét rakományostól kinálnak érte?</p>
<p>– Biz az olyan. <span class="pagenum"><a name="Page_135" id=
"Page_135">-135-</a></span></p>
<p>– Hisz akkor én egy egész flottát szerezhetnék össze csupa
csókból!</p>
<p>– Szent igaz. Én láttam is már olyan nőket, a kik azt meg is
tették. Gyémántokat, palotákat, herczegi koronákat vettek
csókokért. Többet ér az a föld minden kincseinél, többet ér a
mennyei üdvösségnél. Legalább azt mondják.</p>
<p>– De hogyha jobb a mennyei üdvösségnél, akkor annak is jó a ki
adja.</p>
<p>– Én is azt hiszem.</p>
<p>– De hát akkor a férfi miért kinál még árt is érte?</p>
<p>– Azért, mert a férfi a kérő, ezt úgy rendelte az Isten. A
párisi tatár táborban gyémántokkal fizetik meg a csókot, az igazi
tatár táborban tevékkel, juhokkal, de mindig a vőlegény a
nagylelkű.</p>
<p>– Hát az nincs sehol, hogy a csókot csak csókért adják
cserébe?</p>
<p>– Olyan országban még nem jártam.</p>
<p>– Miért van az?</p>
<p>– Azért, mert az arának csak egy kincse van, a mit odaadhat.</p>
<p>– A szépsége?</p>
<p>– Nem bánom, legyen a szépsége.</p>
<p>– De hisz a leány szemében a vőlegény még sokkal, sokkal
szebb.</p>
<p>– Azt én nem tudom.</p>
<p>– Mit gondolsz? vissza fog-e ő még egyszer ide jönni?</p>
<p>– Félek tőle, hogy visszajön.</p>
<p>– Miért mondod, hogy félsz?</p>
<p>– No csak azért, mert Deli Markó lehet, hogy a maga
sziklafészkében fejedelem, vajda, de a császár birtokában csak
rablóvezér, harámbasa, a ki ide csak pusztítani, zsákmányolni,
öldökölni jár.</p>
<p>– Mit vehetne el mitőlünk?</p>
<p>– Tőlem semmit, de más valakitől elvehetne valamit. <span class=
"pagenum"><a name="Page_136" id="Page_136">-136-</a></span></p>
<p>– Gondolod, hogy azt a megtagadott csókot? De én azt akkor sem
adnám meg.</p>
<p>– Mondtam már, hogy az uskókok erőszakos emberek. Ők semmit sem
úgy vesznek, a hogy más. A leánykérés sem járja náluk, hanem a
leányrablás. Nem is menyasszony, a kit nem úgy ragadtak el
erőszakkal. Hogy itt a Frangipáni várban nem fogja követelni a maga
csókját a Deli Markó, a felől nyugodt vagyok; a Marguerita névtől
az uskók is retteg, jobban, mint a csumától. A fejét nem félti,
hanem a pofáját igen. A vallást nem tartja, hanem a varázslatot
féli. Láthattuk, hogy még csak a partra kiszállni sem volt kedve a
kétszáz rabló közül, de csak egynek sem, a kik pedig a pólai kikötő
ágyúi torkának is neki mennek. De hogy ha egyszer a Deli Markónak
eszébe jút betörni ebbe a várba, s igaz uskók leánykérő módjára
nyalábra kapni a kiszemelt aráját s aztán elfutni vele a tengerre,
vagy az erdők közé, a hol aztán már nincs hatalma a varázslatnak,
hát az ellen nem tudom, hogy mi oltalmat ad Isten?</p>
<p>– Hát látod-e, Axamita: most mondok neked valamit. Én, a mióta
ezt a férfit megláttam, nem tudok egyébről gondolkozni, mint ő
róla; álmodni sem tudok egyébről, mint ő felőle. Olyan én előttem,
mint egy csodatevő szent. Akárhova nézek, mindenütt őt látom, az ő
szép szemeit, az ő gyönyörű arczát, az ő imádni való ajkait. Ezeket
az ajkakat én százszor összecsókolom, az egész alakot karjaimmal
átfonva tartom, magamtól el nem eresztem; mondok neki olyan
szavakat, a miket jaj, ha meghallana ez a tiszta levegő! Hanem ha
ez az ember idejönne hozzám hivatlanúl, engedelem nélkül s ha
szemében, szájában a tündérek varázsát hordaná is, s ha magára a
királyok pompáját felrakná is, s ha kivont karddal, tüzelő
fegyverrel fenyegetne is, így kényszerítene, hogy menjek el innen
vele, hát nem mennék el. Ha erőszakkal elragadna, védném magam a
tőrömmel, a tíz körmömmel, még sem hagynám magam elragadni. S ha
erővel <span class="pagenum"><a name="Page_137" id=
"Page_137">-137-</a></span> elvinne magával, ha a kezeim
megkötözné, a fogaim közé szorítanám ajkaimat, s addig fojtanám
vissza a lélekzetemet, míg meghalnék bele, de még sem adnám meg
neki azt a csókot, a mit nem akarok neki megadni.</p>
<p>– Ezt elhiszem, szólt Axamita. Ez egészen igaz. Én is úgy
képzelem. Hanem ha egyszer úgy találna ide vetődni Deli Markó, mint
üldözött földönfutó, megtépve, lerongyolva, megsebesítve, oltalmat,
menedéket könyörögve a maga élő védszentjétől: hogy akkor ezzel a
nyomorult földönfutóval nem fog-e a védszentje is elfutni innen?
ezért nem merném a kezemet a tűzbe tenni!</p>
<p>Milióra nagy bámúlásra nyitotta fel sötét mélytüzű szemeit, mint
a ki előtt egy látvány bontakozik ki. Valóban ilyen csábalakban még
nem mutatták az álmai eszményképét… Rongyosan, véresen, futó
vadként menekülve… Ez a legveszedelmesebb ábrándkép egy imádott
férfialaknál. Jó volna nem álmodni róla!</p>
<h2>A GUZLA.</h2>
<p>Az uskók fejedelem várát még nem irta le se toll, se rajzón.
Idegen, a kinek az a sors jutott, hogy azt megláthassa, nem
beszélte ki, hogy mit látott? Nagyon jó oka van a hallgatásra a
póznára tüzött fejnek. Ilyenek szokták ékesíteni a vladika várának
ormait minden időben. Ez az ő ornamentikája.</p>
<p>Ez a vár nincs Segna városában; tekervényes mély hegyi utak
vezetnek odáig, a miken még paripa soha sem járt (kivéve a mesékben
megénekelt királyfi lovát, hanem az természetesen olyan ló volt, a
melyik egyik hegytetőről a másikra tudott ugrani), s a hol a
sziklafolyosó megnyilik, egy mély völgy tárul elé, a minek a
ködülte fenekén fekszik a vár, körülfogva mint egy
amphitheatrumtól, meredek sziklafalaktól, a miknek hegyes csompói
meztelen, kopáran nyúlnak fel a felhőkbe. Élőfának <span class=
"pagenum"><a name="Page_138" id="Page_138">-138-</a></span> hire
sincs az egész völgyben, csak boróka-bozót zöldül a sziklák közt, a
mit nem rághatott le a kecske. Vetés sem zöldűl sehol. Itt nem
dolgozik senki; nem szántanak, nem aratnak. Csak mindig mulatnak,
vendégeskednek. Másutt legalább az asszony dolgozik, annak a keze
munkája látszik a szikláktól elfoglalt piczi kertecskében, itt az
sincs; az asszonynak az a dolga, hogy szép legyen. Aztán meg, hogy
vitéz legyen. A szemeit nem ronthatja hímzéssel, varrással, mert
azokra szüksége van a czéllövésnél.</p>
<p>A szikla-oldalba vágott, hosszú lépcsősor vezet fel a
várkapujáig, az egész építmény hasonlít valami kész romhoz, a
minőket a Vág-melléki hegytetőkön külömbeket látunk, épen olyan
meztelen falak, egymásra téltúl illesztett kőkolonczok halmaza,
miket még a vakolat sem ragaszt össze, külömbséget csak a tető
képez; korhadt faderekakból a rendetlen szarúfák, a miken még a
kéreg is rajta van; itt zsindely, amott venyige-kéve a födelék; egy
tornyot épen réztető diszít; azt bizonyosan valami hajótörött gálya
fenekéről fejtették le. Az északi bástya ormozata végig terítve van
kifeszített juhbőrökkel, a kapubejárat tömör boltozatából azonban
három hosszú rúd mered elő, a miknek mindegyikére levágott emberfő
van tűzve; az egyik fejnek hosszú szakálla van és turbánja, a
másiknak kurta bajusza és medve-kalpagja, a harmadik simára
borotvált, veres lecsüggő sipkával. Egy teljes politikai programm,
világosan érthető.</p>
<p>A várudvar elég tágas, akár tánczra, akár verekedésre; a napos
oldalát szőlőlugas futja körül, bemohosult indáival. Imitt-amott
nyaktörő rozzant folyosó vezet egyik lakosztályból a másikba, a mik
mind arról nevezetesek, hogy nyilás ugyan van elég a falon, de
becsukni való ajtó, ablak sehol. A hideg ellen ott van a bunda, meg
a tűzhely; ki zárná ki a szabad levegőt a házból? Az uskókok nem
ismerik a rheumát.</p>
<p>Csak épen a fejedelem ágyasházának van ajtaja, az <span class=
"pagenum"><a name="Page_139" id="Page_139">-139-</a></span> azután
vasból van, lőréssel ellátva. Agynak ugyan hire sincs benne, mert
ilyenen az uskókoknál a király sem hál, hanem vannak egész halommal
drága keleti szőnyegek a földön és a falakon, s pompás fegyvereknek
egész gyüjteménye.</p>
<p>De a mi a legnagyobb nevezetessége a fejedelmi hálószobának, az
a «Krónikák fája». A terem közepén van felállítva egy hatalmas
tölgyfatörzsök, terebélyes ágaival a boltozatig nyuló. Ez alulról
kezdve meg van rakva sürűn – felszegezett emberfülekkel. S az
uskókok vénei meg tudják nevezni végtől-végig, melyik fül melyik
csatában megölt hatalmas ellenségé volt, velenczések, osztrákok,
törökök, görögök, spanyolok, horvátok, még szerecsenyek is. Egy
egész tárgymutató, fülekre felosztva. A tuskónak még sok ága van
üresen, mely új fejezetczimekre vár. Ez az uskók nép «arany
könyve». Ez egyúttal azoknak a hősöknek a neveit is hirdeti, a kik
ez ellenségeket megölték. Mindegyikről szól egy ballada, s azt
éneklik a guzla mellett.</p>
<p>Ah, az a guzla hatalmas egy alkotvány. Abban van egy népnek a
története, alkotmánya, igazsága, abban vannak a törvényei, a
polgári és büntető codexe, a vallása, a canonai, a nemzetközi
szerződései; abban az európai garantiái, a mandátumai, stipulatiói;
abban van a programmja, a politikai hitvallása, abban van a meghalt
czár testamentuma, a próféták jóslatai, a költők és államférfiak
minden édes és keserű hazugsága! A mult, jelen és jövendő.
Lehetetlen dolgok, a miket mindenki hisz és a mik talán nem is
lehetetlenek. Ez mind benne van a guzlában.</p>
<p>Ez a guzla pedig egy idomtalan brugó, hasonló a mi czigányaink
bőgőhegedűjéhez: egy öblös félhordó forma alkotvány, behúzva
kecskebőrrel, s ellátva hosszúnyakú fogantyúval, a mire négy húr
van felfeszítve. Ott lóg ez minden csárda szobafalán a dalmata
tengerpart vidékein. A jövőmenők csak leveszik a falról, a míg az
ürü megsül <span class="pagenum"><a name="Page_140" id=
"Page_140">-140-</a></span> a tűznél, muzsikálnak rajta, s
énekelnek hozzá. Olyan muzsika az, hogy minden ember tudja; a
görbevesszőből készült nyirettyüt hol a vékony húron, hol a
vastagon kell végig húzni: mindjárt zene lesz belőle. Szép zene:
megértik; a nóta is olyan hozzá: egyszer le, másszor fel, néha
nagyon fel, néha meg nagyon le; búskomor melódia. Soha sem szedte
kottára senki, tetszés szerint hagyja magát idomitani; azért mégis
úgy elszomorodik rajta, a ki hallgatja. Hát még a ki a hozzávaló
verseket is szívére veszi. Szerelmes történetek, a mik rendesen
halálon végződnek. Az anyák természetesen gonoszok: nem akarják a
leányaikat ahhoz adni, a kit szeret. A szerető természetesen hős,
azaz, hogy zsivány, a vetélytárs pedig zsarnok, aristocrata: hajdu,
vagy pandur. Nagy vérontás lesz annak a vége. Vannak, a kik
hőskölteményekre is fel tudják a guzla húrjait ajzani. Azok már
öreg guzlások. Mert itt nem a fiatal hangot illeti meg az éneklés,
hanem az öreget. S aztán ahhoz jó emlékezet is kell. Meg a
fiatalnak nem is illenék, hogy a hajdani hősök vitéz tettei fölött
gajdoljon, mikor neki módjában van, hogy hasonló csodadolgokat maga
kövessen el; ellenben az öreg szemeknek már nagyon illik könybe
lábbadni, mikor azokról a vitézekről szól a nóta, a kikkel ifjú
korukban együtt harczolt a guzlár.</p>
<p>A vladika várában csak a legvénebb férfiak maradtak otthon, meg
a fehér nép, az alatt, míg az egész uskók férfisereg fegyverfogható
része a nagy rablókalandra járt. Délután melegen sütött a nap, a
várudvaron tánczoltak a leányok.</p>
<p>Az uskók leányok igen szépek, szívalakú arczuk, hegyes finom
állal, nagy, mandulametszésű fekete szemeik, finom fehérpiros
szinük, karcsú ideges termetük, apró kezeik, lábaik, térdig érő
hajuk. A míg leányok, addig nagyon szépek, nagyon tiszták arczban
is, szívben is; arczukat, testüket hideg vízzel mossák; – hanem a
mint férjhez mennek, azontúl nem szabad nekik megmosdani többet,
<span class="pagenum"><a name="Page_141" id=
"Page_141">-141-</a></span> soha, a míg élnek, a záporesőn kívül
más víz nem éri arczukat. Ez a szokás még abból az időből maradt, a
mikor az egész világ minden szökevénye egy csoportba verődött s
uskóknak kezdte hivatni magát, s hogy a török bajtársaknak is
engedélyeket tegyenek, ráálltak, hogy disznóhúst soha sem esznek, a
mustot kiforrás előtt megfőzik, hogy borrá ne legyen, úgy iszszák;
az asszonynak nem adnak lelket, hanem fátyol helyett azzal takarják
el az arczát idegen férfi előtt, hogy nem engedik megmosdani. –
Azoknak aztán olyan a szive is, mint az arcza.</p>
<p>Nagyon egyszerű az uskók leányok táncza, összefogóznak kezeikkel
körben, s aztán lábaikat előrefeszítve, a guzla dallamára egyszer
jobbra, másodszor balra karajlanak; olyankor, mikor az énekes
elhallgat s csak a guzla játszik, valami jajszerű kiáltásba
egyesülve, a mi úgy hangzik, mintha siratnának valakit: «óh – óh –
óh!» Aztán megint újra kezdik.</p>
<p>Az öregek, a gyermekek pedig körülülik a guzla énekesét, a ki a
dümmögő hangszert térde közé fogva, reszeli a fűzfanyirettyűvel, s
épen hozzáillő rekedt hangon énekli a «Deli Markó, a királyfi»
balladáját, csak olyankor tartva szünetet, mikor a kecskebőrtömlő
reá kerül sorban, hogy nagyot húzzon az édes fekete borból.</p>
<p>Az asszonyok ez alatt a roppant nagy földszinti teremben
készítik a nagy lakomát: tizenkét ürü sül nyárson; mind elfér a
nagy tűzhelyen, a füst a nyitott ablakon jár ki. A hazatérőket
várják pompás lakomával. Meghozta már a hírét diadalmas
jövetelüknek a sziklatetőkre állított őr; még a tengeren meglátta
őket a roppant sok vontatott dereglyével. Nagy zsákmány lesz. Úgy
illik, hogy erre a napra elénekelje a guzlás a «Deli Markó, a
királyfi» balladáját.</p>
<p>Egészen fehér már haja, bajusza, szakálla az öreg hegedűsnek, a
kezein csak a csontok, meg az erek látszanak. Olyan, mint egy
próféta, a ki magával is elhitette, hogy mind igaz az, a mit ő
énekel, és olyan, mint egy poéta, <span class="pagenum"><a name=
"Page_142" id="Page_142">-142-</a></span> a ki szentül hiszi, hogy
az valóságos vers, a mit énekel és nagyon szép. – Izlés dolga.</p>
<div class="poem">
<div class="stanza"><span class="i0">«Rjéka alján van egy
sziklabarlang,<br /></span> <span class="i0">Abban alszik a hős
Deli Markó,<br /></span> <span class="i0">Deli Markó, a Kraljevics
fia,<br /></span> <span class="i0">Az utolsó nemzeti
királyfi.<br /></span> <span class="i0">Meghagyá az őriző
Vilának<br /></span> <span class="i0">Deli Markó, hogy a míg ő
alszik<br /></span> <span class="i0">A Rjéka
sziklabarlangjában<br /></span> <span class="i0">Senkit ő hozzá be
ne bocsásson,<br /></span> <span class="i0">«Csak ha jönne az én
drága kincsem,<br /></span> <span class="i0">Margarita,
aranyvirágszálam,<br /></span> <span class="i0">A ki elment tavaly,
Szentgyörgy napján<br /></span> <span class="i0">Messze, messze, el
a másvilágba,<br /></span> <span class="i0">Megigérte, onnan is
lejön még:<br /></span> <span class="i0">Az ha jönne engemet
keresni,<br /></span> <span class="i0">Annak mondd meg, hol van
Deli Markó.<br /></span> <span class="i0">Vagy ha jönne hű lovam
Durindó,<br /></span> <span class="i0">Kit ott hagytam csatatéren
fekve<br /></span> <span class="i0">S azt nyerítné: gazdám ülj
nyeregbe,<br /></span> <span class="i0">Annak nyisd meg hármas
kriptaajtóm.<br /></span> <span class="i0">Vagy ha jönne jó kardom,
a Szablya,<br /></span> <span class="i0">Kinek vasa ketté tört
kezembe<br /></span> <span class="i0">S az kopogna gyémánt
markolattal<br /></span> <span class="i0">Hármas három ajtómon
zörögve,<br /></span> <span class="i0">Annak engedd meg, hogy rám
találjon,<br /></span> <span class="i0">Addig Deli Markó nincs
sehol sem.»<br /></span> <span class="i0">És a Vila úgy tett, a
hogy mondák:<br /></span> <span class="i0">Csináltatott hármas
három ajtót<br /></span> <span class="i0">Deli Markó alvó
barlangjára.<br /></span> <span class="i0">Egyik ajtó volt
kovácsolt vasból,<br /></span> <span class="i0">A másik volt
hófehér ezüstből,<br /></span> <span class="i0">A harmadik tiszta
színaranyból,<br /></span> <span class="i0">És nem tudta soha senki
többet,<br /></span> <span class="i0">Hogy hová lett Markó a
királyfi?<br /></span> <span class="i0">Hangos erdőn a kakukkmadár
szól,<br /></span> <span class="i0">Mind azt kérdi, hol van Deli
Markó?<br /></span> <span class="i0">Mindig kérdi, s mindig újra
kérdi,<br /></span> <span class="i0">Hogyha tudná, nem kérdené
többet.<br /></span> <span class="i0">Bolygó lidércz lót fut a
morotván,<br /></span> <span class="i0">Éjjel fénylik, úgy
szaladgál szerte.<br /></span> <span class="i0">Úgy keresi, hol van
Deli Markó.<br /></span> <span class="pagenum"><a name="Page_143"
id="Page_143">-143-</a></span> <span class="i0">Ha meglelné, nem
szaladna többet.<br /></span> <span class="i0">Kakukkmadár, és
bolygó lidércztűz<br /></span> <span class="i0">Senki sem más, mint
a szép menyasszony.<br /></span> <span class="i0">A menyasszony, a
szép Margarita,<br /></span> <span class="i0">A ki elment messze
másvilágra,<br /></span> <span class="i0">Felfogadva, vissza is jön
onnan,<br /></span> <span class="i0">Felkeresni kincsét, Deli
Markót.<br /></span> <span class="i0">Se kakukknak, se bolygó
lidércznek<br /></span> <span class="i0">Nem nyitá meg ajtaját a
Vila.<br /></span> <span class="i0">Harmadszor hát jött a
Margarita,<br /></span> <span class="i0">Jött a maga szűz leány
képében,<br /></span> <span class="i0">Odajött az őriző
Vilához:<br /></span> <span class="i0">«Hol van az én kincsem Deli
Markó?<br /></span> <span class="i0">Hadd költsem fel, hogyha mégis
alszik.<br /></span> <span class="i0">Én vagyok az ő szerette
hölgye,<br /></span> <span class="i0">Kit eljegyzett Markó
hitveséül.<br /></span> <span class="i0">Bizonyítja ez a három
gyűrű.<br /></span> <span class="i0">Egyik jegygyűrűje vert
aczélból,<br /></span> <span class="i0">A másik van hófehér
ezüstből,<br /></span> <span class="i0">A harmadik tiszta
szinaranyból<br /></span> <span class="i0">Mind a hármat ő huzá
ujjamra<br /></span> <span class="i0">Szentgyörgy napján este
naplementkor».<br /></span> <span class="i0">«No ha te vagy a szép
Margarita,<br /></span> <span class="i0">Deli Markó eljegyzett
arája:<br /></span> <span class="i0">Ha a három gyűrűt tőle
kaptad,<br /></span> <span class="i0">Akkor bizony rá is fogsz
találni,<br /></span> <span class="i0">Itt van, itt van három
bezárt ajtó.<br /></span> <span class="i0">A vas ajtót üsd a vas
gyűrűvel,<br /></span> <span class="i0">Ezüst ajtót az ezüst
gyűrűvel,<br /></span> <span class="i0">Arany ajtót az arany
gyűrűvel.<br /></span> <span class="i0">S mind a három feltárul
előtted.»<br /></span> <span class="i0">Csak azt tette a szép
Margarita,<br /></span> <span class="i0">Felnyitotta mind a három
ajtót,<br /></span> <span class="i0">A zárt ajtót három
jegygyűrűvel:<br /></span> <span class="i0">Ott találta alva Deli
Markót.<br /></span> <span class="i0">«Ébredj, ébredj, kedvesem,
királyfi!»<br /></span> <span class="i0">– «Ki vagy, ki vagy, a ki
engem költesz?»<br /></span> <span class="i0">«Én vagyok arád a
Margarita».<br /></span> <span class="i0">– «Honnan jösz hozzám, te
szép leányka?»<br /></span> <span class="i0">«Nagy messziről,
messze túlvilágról».<br /></span> <span class="i0">– «Minek jöttél
hozzám másvilágról?»<br /></span> <span class="i0">«Megigértem,
hogy meglátogatlak».<br /></span> <span class="i0">– «S mit hoztál
el nékem másvilágról».<br /></span> <span class="pagenum"><a name=
"Page_144" id="Page_144">-144-</a></span> <span class=
"i0">«Mátkacsókot, a mit megigértem».<br /></span> <span class=
"i0">Erre így szólt hozzá Deli Markó:<br /></span> <span class=
"i0">«Jaj menyasszonyom, szép Margarita<br /></span> <span class=
"i0">Másvilágról visszajött arának<br /></span> <span class=
"i0">Csókja nem kéj; hanem nagy pokolkín.<br /></span> <span class=
"i0">Jaj lesz annak, a kit csókod érint,<br /></span> <span class=
"i0">Még az anyját is átkozni fogja».<br /></span> <span class=
"i0">Visszaszólt a Margarita erre:<br /></span> <span class=
"i0">«Jól találtad, édes vőlegényem.<br /></span> <span class=
"i0">Hogyha engem megcsókoltál volna,<br /></span> <span class=
"i0">Élve juttál volna a pokolra,<br /></span> <span class="i0">Ne
is csókolj engemet meg addig,<br /></span> <span class="i0">Míg
ajkam meg nem tisztul a vésztől!»<br /></span> <span class="i0">Azt
kérdezte erre a királyfi:<br /></span> <span class="i0">«Mit
tegyek, hogy megtisztulj a vésztől?».<br /></span> <span class=
"i0">Azt felelte erre a menyasszony:<br /></span> <span class=
"i0">«Akkor tisztulok meg csak a vésztől,<br /></span> <span class=
"i0">Ha megfürdöm a Rjéka vizébe.<br /></span> <span class=
"i0">Rjéka vize, ha számon fölül ér,<br /></span> <span class=
"i0">Megdagadva ellenség vérétől,<br /></span> <span class=
"i0">Idegennek, népet elnyomónak<br /></span> <span class=
"i0">Patak számra kiontott vérétől,<br /></span> <span class=
"i0">Hogyha abban én megfürdöm egyszer,<br /></span> <span class=
"i0">Akkor mátkacsókom elfogadhatd».<br /></span> <span class=
"i0">Szólt haraggal erre a királyfi:<br /></span> <span class=
"i0">«No hát menj és oszd az idegennek,<br /></span> <span class=
"i0">Ellenségnek, népet elnyomónak,<br /></span> <span class=
"i0">Azt a csókot, azt a kíngerjesztőt.<br /></span> <span class=
"i0">Én nem ontom annak még a vérét,<br /></span> <span class=
"i0">Nem nyerített jó lovam Durindó,<br /></span> <span class=
"i0">Nem mondá még: gazdám ülj nyeregbe,<br /></span> <span class=
"i0">Nem dörömbölt jó kardom, a Szablya,<br /></span> <span class=
"i0">Fekszenek még, halva, ketté törve.<br /></span> <span class=
"i0">Addig nekem nincs miért ébrednem.<br /></span> <span class=
"i0">Majd hogyha jön jó lovam Durindó,<br /></span> <span class=
"i0">A ki, hogyha egyet ütök rája,<br /></span> <span class=
"i0">Által ugrik velem a nagy Kerkán:<br /></span> <span class=
"i0">Egyik partról a másikra ugrik;<br /></span> <span class=
"i0">Hogyha kettőt ütök rá, olyat szök,<br /></span> <span class=
"i0">Hogy a Vellebit hegyére felvisz;<br /></span> <span class=
"i0">Hogyha hármat vágok rá haraggal,<br /></span> <span class=
"i0">Olyat rúg a sziklán négy patával,<br /></span> <span class=
"i0">Hogy a hegység megrendül alatta,<br /></span> <span class=
"pagenum"><a name="Page_145" id="Page_145">-145-</a></span>
<span class="i0">Város omlik idegen fejére,<br /></span>
<span class="i0">Temetője lesz a hitetlennek;<br /></span>
<span class="i0">Majd ha mondja jó lovam: «megyünk már<br /></span>
<span class="i0">Hegyszakítni, zsarnokot temetni!»<br /></span>
<span class="i0">Majd ha eljön jó kardom, a Szablya,<br /></span>
<span class="i0">Kivel hogyha vágtam egy csapással,<br /></span>
<span class="i0">Pánczélos lovag hasadt kettőbe,<br /></span>
<span class="i0">Hogyha vágtam két nehéz csapással,<br /></span>
<span class="i0">Szikla nyilt meg, út támadt előttem,<br /></span>
<span class="i0">S hogyha vágtam hármat elbusulva,<br /></span>
<span class="i0">Lehullott a szultán koronája;<br /></span>
<span class="i0">Majd ha mondja jó kardom: «megyünk
már<br /></span> <span class="i0">Érett gabna – ellenség –
aratni!»<br /></span> <span class="i0">Akkor tudom, hogy itt van a
hajnal,<br /></span> <span class="i0">A ki az én napomat
felhozza,<br /></span> <span class="i0">Akkor aztán megdagad a
Rjéka,<br /></span> <span class="i0">Az idegen véritől
megárad.<br /></span> <span class="i0">Ugy megárad, hogy szádon
fölül ér,<br /></span> <span class="i0">Ha vizébe fürdeni belé
állsz,<br /></span> <span class="i0">Szép arám tündéri
Margarita.<br /></span> <span class="i0">Attól aztán úgy megtisztul
ajkad,<br /></span> <span class="i0">Egész tested kis körmöd
hegyéig,<br /></span> <span class="i0">Oly fehér lészsz, mint a hó
hegy ormán,<br /></span> <span class="i0">Akkor aztán megcsókoljuk
egymást.<br /></span> <span class="i0">S olyan édes lesz bizonynyal
e csók,<br /></span> <span class="i0">Mint a rozmarinról megszedett
méz,<br /></span> <span class="i0">Mint az asszú édes muskotály
bor,<br /></span> <span class="i0">Mint az édes anyatej, oly
édes.<br /></span> <span class="i0">Még annál is édesebb lesz e
csók:<br /></span> <span class="i0">Olyan édes, mint a
boszuállás!»<br /></span></div>
</div>
<p>Az öreg guzlás még sokáig elfolytatta volna ezt a balladát;
nyújtható az, mint a szent Iván éneke; ha a hegyek mögül nagy
puskaropogás nem szakította volna félbe az idylli mulatságot. Ez
azt jelenti, hogy érkezik már a diadalmas hősök csapatja.</p>
<p>Nosza félbehagyták erre a leányok a koszorú-tánczot s rohantak a
várkapun keresztül fel a hegyi útnak az érkezők elé.</p>
<p>Sokszoros örömet hoznak azok a számukra, gazdag vásárfiát, szép
czifra ruhákat, selymet, török kelmét, <span class=
"pagenum"><a name="Page_146" id="Page_146">-146-</a></span>
hajbafonni való szivárványszalagot, arany, ezüst ékszert! Hát még a
sok csemege, a mi urak asztalára volt szánva, a nevét sem tudni,
kinek hívják? nádméz rózsavízzel, mandulával keverve, boldog
országok zamatos gyümölcse, konty alá való édes bor, pálinka! De a
mindezeknél drágább és becsesebb, a mi a vőlegényi kelengyének a
kiegészítő része, olyan, mint a «mátkatál» hegyébe szúrt aranyos
narancs, olyant is hoznak most magukkal bizonyosan, – minden nősülő
legény egy levágott ellenségfejet. – Mert addig az uskók legénynek
nem szabad megházasodni, a míg egy ellenségfejet valahonnan nem
kerített, az a móring! A nélkül nem mehet nőül a legényhez
becsületes leány, még özvegy asszony sem. – Ilyenkor azután annál
nagyobb az öröm a sziklavölgyben, kezdődik a farsang! – Minden
legény elhozta bizonynyal a diadalmi jelt, a levágott főt, s
odateheti azt a menyasszonya apjának a lábához, mint
elengedhetetlen váltságdíjat. – Ezért futnak olyan sivalkodva a
lányok fel a hegytetőnek, a honnan az érkező diadalmasokat
várják.</p>
<p>Ott van az a nevezetes szikla, a mit úgy hívnak, hogy
«áldozatkő».</p>
<p>Egy óriási csompó, a mit a helyéről el lehet mozdítni, ha
tizenkét legény belekapaszkodik. Hanem az is uskók legény legyen, a
kinek aczélból vannak az izmai. Ha ezt a nagy csompót előre tolják,
egy mély barlang nyílása tárul elé. Ebbe szokták az uskókok
rablókalandjaik után a magukkal hozott foglyokat belökni. Idáig
élve hozzák el őket, mert a fogoly nekik a teherhordó barom, a ki a
zsákmányt görnyedve hozza idáig. De már a hegy tulsó oldalára át
nem viszik őket, hogy szemükkel se lássák azt a völgyet, a hol az
uskókok sziklafészke van elrejtve. Ott tartják őket a szerint, a
milyen jó kedvükben vannak. Ha a foglyokért váltságdíjat küldenek a
hozzátartozóik, akkor hazaeresztik őket.</p>
<p>Ha azonban se váltságdíj, se elegendő zsákmány, hanem
<span class="pagenum"><a name="Page_147" id=
"Page_147">-147-</a></span> a helyett súlyos sebek voltak a kaland
eredménye; ha valami derék vitézük esett el, akkor a mint a bortól,
a táncztól és a guzlától felhevültek, előhurczolják a barlangból a
foglyokat, s ott az áldozatkövön levágják a fejeiket. – A szép
leányok maguk hengergetik alá a csonkított hullákat a lejtős
meredeken s odakiabálnak a völgyben száguldó farkasoknak, mintha
bátyáik volnának: «nesze, ez a tied!»</p>
<p>Az idáig elhozott zsákmányt pedig aztán a leányok hátára kötik
fel; akkor ezek váltják fel a teherhordó állat tisztét. De örömest
teszik.</p>
<p>Ezúttal fogoly is sok volt, zsákmány még több, de levágott fej
semmi. – A foglyokat egyelőre a barlangba zárták; a nehéz áldozatkő
lenyomtatta ismét a barlang nyilását.</p>
<p>No de kárpótolta a szerető sziveket ezért a csalódásért a
kiosztott ajándékok sokasága. Aztán nekik nincs tiltva a csók se a
lakodalom előtt, se a vértől áradt Rjékában megfürdés előtt, mint a
Deli Markónak és a Margaritának, kiki ráakad a maga párjára.</p>
<p>De a zsákmány olyan nagy, hogy maguk a leányok nem birják azt
egyszerre elczepelni; még a fiatal menyecskéket is el kell
szólítani a tűzhely mellől, csak a vén banyák maradnak a nyárson
forgó pecsenyét őrizni a várban. De a férfi vállát teherhordás nem
gyalázza meg soha.</p>
<p>A diadalmas csapat csak szétszórt csatákban érkezik meg a várba,
rendetlen puskaropogás és szilaj dalolás közt; az otthon levő
öregek nagy riadallal fogadják az érkező csoportokat.</p>
<p>Mentül többen érkeznek, annál hangosabb lesz a dicsekedés.
Minden újan érkező új csodatetteit mondja el az uskók vitézségnek,
de kifáradhatlan valamennyi a dicső Deli Markó magasztalásában.</p>
<p>Ő az és senki más, a kiről a guzla beszél. A barlangból jött
elő, a hármas érczajtón keresztül. Az ő lova a <span class=
"pagenum"><a name="Page_148" id="Page_148">-148-</a></span>
Durindó, az ő kardja az a szablya, a minek csapásairól a ballada
énekel. Az a szablya, a minek senki ellen nem állhat, a ki porból
lett és porrá lesz. De ez a szablya mégis elmaradt valahol, ott az
átokverte vár alatt, az éjféli tünemény kezében. Az ő maga, a
királyfi menyasszonya, a félelmetes Margarita! A kinek a csókjától
minden férfi pokolra válik. Deli Markó attól sem ijedt meg, most is
kérte tőle azt a csókot. De a Margarita most is csak azt mondta:
«majd ha a Rjéka vize úgy megáradt ellenség vérétől, hogy nekem a
számon fölül ér, mikor benne fürdöm, akkor leszek tiszta, akkor
csókollak meg téged». – Így mondja azt a guzla is. – Deli Markó ott
hagyta nála a szablyáját, a minek csupa gyémánt a markolatja. –
Majd visszamegy érte!</p>
<p>Ott jön ő maga a legutolsó csapatnak az élén. – Ő maga ül lovon.
Az a ló nem botlik, nem szédül, nem csúszik el a sziklán. Ha
mélység állja útját, által repül rajta.</p>
<p>Nem is lehet más, mint a mesék királyfia ez a fényes alak, a
kiről senki sem tudja, hogy honnan támadt? csak azt tudja, hogy a
mióta az uskók nép között megjelent, diadalról-diadalra vezérli a
fegyvereiket, s tele marokkal szórja az aranyat, ezüstöt.</p>
<p>Valamennyi leánya az uskók nemzetnek mind bele van bolondulva.
Az üdvösségüket is odaadnák érte.</p>
<p>De ő rájuk sem mosolyog. Deli ifju arcza halvány és szomorú!</p>
<p>Majd nem soká lesz már ily szomorú!</p>
<p>Itt jön a gyertyaszentelő! Ez a menyasszonyok napja. Ekkor
menyasszony lesz minden hajadon leány, a ki csak pártát visel a
sziklavölgyben; vőlegény lesz minden legény, a kinek csak jobb kéz
felé van az övébe dugva a handzsár markolatja.</p>
<p>Akkor majd megjön a Margarita is a Frangipáni várból,
visszahozza Deli Markónak a zálogba hagyott szablyáját.
<span class="pagenum"><a name="Page_149" id=
"Page_149">-149-</a></span></p>
<p>És akkor az uskók legények mind előhozzák a foglyaikat a
barlangból, s ott az áldozatkövön kiki levágja a magáénak a fejét,
hogy a hegyi patak megdagad az ellenség vérétől, míg az a Margarita
ajkán fölülig ér, s akkor aztán ő is megtisztul, s férjhez megy a
királyfihoz, a Deli Markóhoz.</p>
<p>A guzla mellett így danolta a hős ballada folytatását a fehér
szakállú vén troubadour, míg az uskók leányok a lobogó máglyát
körültánczolták karéjban, a férfiak vadul üvölték utána a rémdal
végsorait, sokféle mámortól megittasultan.</p>
<p>Deli Markó pedig hallgatott és nézett a tűzbe szomorú,
mozdulatlan arczczal.</p>
<h2>AZ ILLATOS FÜVEK.</h2>
<p>Sehol annyi fűszer-illatos növény nem terem, mint a dalmata
tengerpart szikláin. Minden pázsit, bokor, cserje, rekettye csak
úgy lehelli ki magából az ambrát, a pézsmát, a tömjént, mikor
február elején a tavaszi verőfény átmelegíti a buja tenyészetet;
olyan illatár tölti meg a léget, hogy az ember egy más világ
lakójának képzeli tőle magát; e csába, illó mámorlégben az érzékek
felmagasztosúlnak, a kéjérzet minden ideget megittasít. Ezek az
illatozó füvek mind bűnrészesek azokban az ábrándokban, a mik e
partok lakóit a rendes észjárástól elcsábítják.</p>
<p>A virágoknak az illata a beszéd, a mivel az emberekhez
szólnak.</p>
<p>Olyan tolvajnyelv ez, a mit azok is megértenek, a kik nem
hallgatnak rá.</p>
<p>Milióra összeszedte a jószagú füveket kis uradalma minden
szikláiról s felhordta a szobájába, éjszakára odarakta az
ágyába.</p>
<p>Szokás ez azon a vidéken.</p>
<p>S az illatos virágoktól álmok jönnek. (Fogjuk rá a <span class=
"pagenum"><a name="Page_150" id="Page_150">-150-</a></span>
virágokra.) Milióra megtanult már álmodni. És minő álmokat!</p>
<p>Valami reszketeg ösztön azt súgta neki: nem vétek-e az ilyen
álom? Hát még a visszagondolás az álomra!</p>
<p>Jó volna, ha meg lehetne gyónni valakinek! A pap talán
megmondaná, hogy az bűn volt, s kiszabná érte a vezeklést. De hát
itt pap sincs. Metell bátya erre nem is gondolt, mikor itt hagyta a
kis hugát, hogy a jámbor keresztyén leánynak legalább minden
vasárnap meg kellene gyónnia. Ő bizonyosan szabadkőmüves, nem
gondol a szentségekkel. Vagy talán azt gondolja, hogy ha egy kis
leánytól el van véve minden alkalom arra, hogy valami bűnt
elkövethessen, akkor annak egészen felesleges dolog lenne el nem
követett bűnök meggyónásán törni a fejét.</p>
<p>Axamitának csak elmondhatná azt, hogy mit álmodott – alva; de
hogy mit álmodik ébren, azt, azt!</p>
<p>Pedig az el nem mondott érzés kínozza a szivet.</p>
<p>Hát egyszer az illatos virágok ennek is megsúgták az
orvosságát.</p>
<p>A kis leány, a ki nem mondhatja el a szíve baját, leirja azt
versekben.</p>
<p>Ez az általános orvosa minden sebhedett szívnek: ez a minden
titkok bizományosa, a vers! Nem tanítják azt, mégis mindenki tudja.
A mi prózában szégyenleni való volna: versben dicsekedni való. A
titok meg van gyónva; csakhogy metrumokban. Nincs kimondva, mégis
el van mondva. S a papiros olyan jó titoktartó, mint a pap.</p>
<p>Először jönnek bátortalan kis stanzák, ritornellek, félig
eltiltott sohajtásokkal; azután megjön a bátorság egy epedő,
kesergő románczhoz, utoljára rávetemedik a versekben gyónó a
legnagyobb vakmerőségre, balladába kap. Elmondja mind, mit
álmodott?</p>
<p>Hol veszi a hozzávaló tudományát? – Könnyen megy az. A dalmát
parton úton-útfélen terem a népballada; minden cseléd, minden
pásztorleány azt énekli, ha valaki a mezőn letelepszik a kapáló
asszonyok közelébe, egész <span class="pagenum"><a name="Page_151"
id="Page_151">-151-</a></span> napestig hallhatja, hogy énekelnek
egy balladát a másik után. Rím nem kell ahhoz, csak egyforma hosszú
soroknak kell lenni; a szöveget mindenki megtalálja minden útjában,
a gondolatokat megadják az illatos virágok.</p>
<p>Milióra, meg az ő százféle démutkái, istenfái, mentái és
bazsalikomai ezt a balladát gondolták ki: «Deli Markó, a
királyfi».</p>
<p>Fogadni lehet rá, hogy volt olyan jó ballada, mint az a másik, a
mit a guzlás énekelt. A hős bizonyosan abban is olyan vitéz volt és
olyan szerelmes, s az utána epedő leány épen olyan boldogtalan,
mint az a másik, s a balsors épen olyan kegyetlen mind a kettőhöz.
De a csodák, a mik őket végre mégis egymásévá teszik, még
szörnyüségesebbek.</p>
<p>Milióra nagyon meg volt elégedve a balladájával, annyiszor
felolvasta azt magának, hogy egészen könyv nélkül tudta már. De még
dalt is szerzett hozzá, az is könnyen megy itt; Menta, Artemisia,
Salvia, Viola, a virágok múzsái még a dallamot is megsugják. Azt
eljátszotta zongoráján, s el is énekelte hozzá a verset. Mikor
egyedül volt, mikor senki sem hallotta.</p>
<p>Hiszen nem is volt «egy» emberi léleknél több a közelében, a ki
meghallhatta volna, az egy jámbor Axamita. Az ő rá nézve az egész
világ.</p>
<p>Pedig ha nehéz megőrizni a leánynak egy titkot, még nehezebb
eltitkolni egy verset. Axamita, azért ha strázsamester is, mégis
csak leány, annak a leánynak, a ki valami névtelen érzéssel küzd,
olyan nehéz ennek a másiknak el nem mondani, mi bántja? – Egyszer
mégis annyira ment Milióra, hogy elzongorázta Axamita előtt a saját
szerzeményét, a ballada áriáját, mit szól hozzá, szép-e?</p>
<p>– Biz az nem valami nagyon szép. Ilyet a kecskepásztorok
dudolnak odakinn, véleményezé a hallgatóság.</p>
<p>– No hisz az a szép. – Milióra most már ingerelve volt az áriája
kedvezőtlen fogadtatása által s szerzők szokása <span class=
"pagenum"><a name="Page_152" id="Page_152">-152-</a></span> szerint
erőszakolni akarta a teljes sikert. – Hát ha a szöveggel együtt
fogod hallani, akkor majd egész szépnek találod te is.</p>
<p>De mégis meg akarta tartani az incognitot, úgy akart
ismeretlenül diadalhoz jutni. Valami ártatlan ámítást gondolt
ki.</p>
<p>– Én ezt otthon, az apám házánál hallottam, mikor még igen kis
leány voltam; egy öreg guzlástól, a ki ott hegedült és énekelt,
mikor a vendégek mulattak nálunk. Akkor nagyon jól megtanultam,
most újra eszembe jutott.</p>
<p>Axamita végighallgatta a hős balladát.</p>
<p>Miliórának az arcza lángolt, mikor vége volt a dalnak, a szemei
tündököltek a nagy delejes tűztől.</p>
<p>Az utolsó accord után odatekintett egyetlen hallgatójára.</p>
<p>Axamita nagyot ásított és nyujtózott az élvezet után.</p>
<p>– De hosszú volt ez a nóta! – Ebből állt az egész
elragadtatása.</p>
<p>Milióra meg is neheztelt érte.</p>
<p>– Hát nem tetszik neked ez, te! A szép királyfi balladája?</p>
<p>– Biz azt kár volt a kisasszonynak a vén guzlástól eltanulni;
nála is hagyhatta volna.</p>
<p>– Te utálod a hősöket?</p>
<p>– A hősöket szeretem, hanem a zsiványokat nem szeretem.</p>
<p>– De Deli Markó.</p>
<p>– Zsivány.</p>
<p>– Az uskókok vajdája, te!</p>
<p>– Az uskókok egytől-egyig mind zsiványok, s a vajdájuk
haramiavezér, nem más.</p>
<p>– Hát a hősköltemények, a mik hérószaikat megörökítve,
ivadékról-ivadékra szállnak, a népballadák, a mik jobban megőrzik a
nemzeti vezérek tetteit, mint a kőbe faragott emlékek?</p>
<p>– Csupa merő hazugság, dicsekedés az egész. Tudnak vitézkedni a
hegyek között, lesből orozva lelőni a közeledőt; <span class=
"pagenum"><a name="Page_153" id="Page_153">-153-</a></span> tudnak
éjszaka megrohanni alvó békés városokat, s irtóztató
kegyetlenkedésükkel elrémíteni a meglepett polgárembereket; de
nyilt verekedésben soha sem álltak helyt se olasznak, se magyarnak,
se töröknek, se németnek, a francziának meg még a hátába sem mertek
kerülni, azt úgy megbecsülték. Birkalopók, orr-fül-levágók,
hajótörött népeket kifosztogatók, ez az egész vitézségük. Láttam én
vitéz embereket százezerével, mindenféle nemzetbelit, de uskók nem
volt közöttük. Láttam Borodinonál egymásba omlani a hősöket legio
számra, láttam őket szuronynyal, puskaagygyal verekedni egész
harczvonalban. Hallottam kilenczvenezer haldoklónak az ordítását
egyszerre, az volt a hős ballada. Mit akar ez a riha nép a maga
rongyos dicsőségével? Lesből lövöldöz, éjjel támad, de a szurony
elől a lyukába búvik.</p>
<p>– Ejh, te nem ismered őket.</p>
<p>– Hiszen közöttük születtem, náluk nyomorogtam, tőlük szöktem
meg; ismerem a fajtájukat kívül-belül, laktam a szikla-odújukban, a
mit ők királyi várnak neveznek, a minek a padlója márványból van
abban a balladában, az ám, olyan márványból, a mit a kecskék
készítenek; az oszlopai bearanyozva: igenis, korommal; a királyi
trónus egy fatuskó, betakarva medvebőrrel. Hát még azok a bájos
szép tündérek ott a balladában, a kiknek a lépései alatt
bazsalikomvirág támad az útfélen! a bizony! húsz lépésről
megérezhetők az avas faggyuról, a mivel magukat bekenik, mert
mosdaniok soha sem szabad.</p>
<p>– Menj! Belőled az irigység beszél.</p>
<p>– Az irigység? Mit irigyelnék én az uskókoktól, morlákoktól?</p>
<p>– Hogy nem vettek férjhez.</p>
<p>– No azon van mit irigyelni! Hahaha! Kellenének nekem! Maga a
királyfi sem kell nekem! Csak higyje a kisasszony, a mi abban a
drágalátos balladában van! Milyen szépen ki van kerekítve Deli
Markó, a királyfi; hej, mikor a lakodalmát üli, előveszi a lantját,
meg <span class="pagenum"><a name="Page_154" id=
"Page_154">-154-</a></span> mellé ülteti a trónusára a feleségét s
az asszony énekel, ő meg veri a lantot. Veri bizony az uskók
vőlegény lakodalma napján nem a lantot, hanem a feleségét, s úgy
énekel hozzá az asszony, hogy csakúgy ordít. Ez ott a menyegzői
szokás. A Deli Markó is úgy tesz a magáéval, ha foghat egyet
valahol. Hahaha!</p>
<p>De már ennél a szónál olyan haragba jött Milióra, hogy odaugrott
Axamitához, s a szájára ütött neki a tenyerével.</p>
<p>Axamita ettől még jobban belejött a nevető kedvébe. Engedte
magát Miliórától ütni, tépáztatni s azért mégis csak elmondta, hogy
milyen módon szokott az uskók vőlegény belekötni a menyasszonyába a
gyönyörteljes menyegzői éjszakán? Azt mondja neki mikor feküdni
mennek: bontsd le az opánkám! Ha azután a menyasszony nem tud
hozzá, hogyan kell a férfibocskort lebontani, mert annak mestersége
van, akkor azért döngeti meg a vőlegénye, miért oly ügyetlen? ha
pedig le tudja bontani a bocskorát, akkor meg azért páholja el,
mivelhogy ártatlan hajadonnak nem volna szabad azt tudni, hogyan
oldják meg a férfibocskort? Ez lesz a Deli Markó menyasszonyának a
sorsa is, mert az uskók királyfi is bocskorban jár, mint a
többi.</p>
<p>Ezért az utolsó szemtelen rágalomért aztán Milióra kilökte a
szobából Axamita leányasszonyt.</p>
<p>Axamita megtudott már annyit a dologból, mintha csak ő lett
volna a pap, kinek meg szokás gyónni.</p>
<h2>A BÓRA.</h2>
<p>A handzsárját ott hagyta Milióránál a hős uskók vajda azon az
első találkozás éjszakáján. Gyönyörű fegyverdarab volt, a markolata
kirakva türkizekkel és gyémántokkal. Azok ugyan csak olyan selejtes
fajta gyémántok voltak, de mégis igaziak. Meggyőződést szerzett
magának <span class="pagenum"><a name="Page_155" id=
"Page_155">-155-</a></span> erről Milióra, mikor a markolat
gyémántjaival e két betűt az ablakra karczolta: D. M. Csak azért
tette, mert Axamita még a handzsártól sem maradhatott, hogy meg ne
szólja; azt mondta, hogy azok csak mármarosi gyémántok rajta.
Hazudott, igazi gyémántok voltak, mint a milyen igazi királyfi maga
a Deli Markó.</p>
<p>Mennyiszer elővette ezt a handzsárt Milióra az ágya feje alól,
forgatta a kezében, hogy tudna-e vele ő is vágni? (Az uskókok
amazonjai együtt harczolnak a férfiak sorában.) Aztán ehhez a
gyémántos markolatú kardhoz hozzá idomította az egész eszményi
alakot, ahhoz megint mindazt, a mi őt körülveszi: csupa fény és
pompa volt ez, mesés hatalom és kimondhatatlan dicsőség.
Tündérország van ott. Mind rágalom, a mit az Axamita beszélt a
honfitársairól, meg azoknak a feleségeiről! A vén leányok mind
emberszólók, hát a melyik még bakancsos őrmester is hozzá.</p>
<p>Egy reggel aztán azzal keltette föl Axamita a kisasszonyát, hogy
nézzen csak ki, mi van a tengeren? S azzal félrehúzta a függönyt a
mély ablakfülkéről.</p>
<p>Milióra kiugrott az ágyból s csak úgy hálóköntösében odafutott
az ablakhoz s kitekintett a tengerre.</p>
<p>Az egész tengeröböl, a hosszú csatorna, a hogy a Frangipáni vár
toronyablakából egyfelől Fiume, másfelől Buccari felé végig látni,
tele volt kisebb-nagyobb dereglyékkel, a mik duzzadó vitorlákkal
közelítettek felfelé.</p>
<p>Egy pár nagyobb árboczos hajó távolabbról látszott
közeledni.</p>
<p>A dereglyék meg voltak rakva veres sipkás hajósokkal és barna
kávészin ruhás katonákkal.</p>
<p>– Mi ez? kérdezé Milióra reszketve.</p>
<p>– Hát biz ezek a hajósok ott a veres sipkákkal a scoglióták.
Ezek értenek csak hozzá, hogy lehet a segnai tengeröböl sziklái
közé behatolni. Ezek aztán a nagyobb hajóknak is kalauzúl
szolgálnak, hogy sziklazátonyra ne menjenek. Azok a katonák ott a
dereglyéken horvát granicsárok, <span class="pagenum"><a name=
"Page_156" id="Page_156">-156-</a></span> a legjobb lövők. Azokon a
nagy hajókon pedig hegyi ágyúkat hoznak öszvérekkel, látom a
pattantyúsoknak a süvegein a piros lófarkat.</p>
<p>– Mit akarnak ezek?</p>
<p>– Hát egy kicsit az uskókokat megtánczoltatni.</p>
<p>– Jézusom! Hisz ezek vannak két ezeren is!</p>
<p>– Hja! Ha még csak ez volna minden! A császári generálisok soká
készülődnek, hanem akkor aztán nagy erővel jönnek. Egy másik
hajóraj meg a tulsó oldaláról a Quarneronak, Veglia szigetéről
indúl egyszerre, s ugyanekkor bizonyosan jön a horvát grániczról
egy hegyi csapat, hogy az uskókokat hátba fogja. Most kezdődik már
majd a haddelhadd! Mindjárt szűk lesz a világ Uskókországban! No
most, vitéz Deli Markó! Most ülj fel arra a paripára, a ki egyet
rúg s rá dönti a hegyet az ellenségre! Most kapd fel már azt a
kardot, a mivel egyet vágsz s száz fej esik le utána! Most kezdődik
már a hős ballada. De én tudom annak a végét.</p>
<p>– Te tudod annak a végét?</p>
<p>– Én ám. Láttam már egyszer ilyen tánczot. Akkor is három
oldalról mentek így az uskókokra, a kik iszonyú sok rablást
követtek el a tengeren. Még én akkor gyerek voltam, nagyon kicsi
leány, a kit ott felejtettek az útfélen egy sziklaodúban; három nap
nem ettem egyebet, mint pesce cannellát a tengerparton. De most is
emlékezem rá, mikor visszatértek a hajók a katonákkal, a
vitorlarúdak végig tele voltak aggatva uskókokkal, a kik úgy lógtak
ott, mint a fenyőmadarak a tótnak a póznáján; a velenczei gályának
az árboczkosaráról pedig egy nagy vaskalitka csügött alá, abban
volt az elfogott uskók vajda, mint egy majom a ketreczében. Csak
úgy kalimpázott valamennyi, a mint a hajót hányta-vetette a
hullám.</p>
<p>Milióra a kétségbeesés dühével emelé ökleit a magasba, kitörő
sikoltással kiáltva fel:</p>
<p>– Hogy az Isten bocsásson rájuk olyan szélvészt, a mi a tenger
fenekére sülyeszsze valamennyit! <span class="pagenum"><a name=
"Page_157" id="Page_157">-157-</a></span></p>
<p>– Micsoda? Kisasszony! Kegyed a mi császárunk katonáit
átkozza?</p>
<p>– A vihar pusztítsa el őket, mielőtt odaérnének!</p>
<p>Azzal felszakítá az ablakszárnyakat s messze kihajolva
szétterjesztett karjaival, úgy kiálta fel az égre:</p>
<p>– Hol vagy te vihar? Hol vagy te fergeteg? Szélvész? A ki a
hajókat elsepred. – Te bóra! – Te rém! – Hol alszol? Jőjj elő! –
Verd a sziklákhoz őket! Hej bóra! bóra! Szörnyeteg! Rohanj ki!
Üvölts! ordíts! dühöngj!</p>
<p>Axamita erővel vonszolta el az ablaktól a leányt.</p>
<p>– Mit csinál kisasszony? Minden szentek nevére! Ne tegye azt! Ne
híja a szelet! A bórának a nevét sem jó kimondani, mert mindjárt
megjelen. Jaj, itt senkitől sem félnek, csak egyedűl a bórától;
szidnak, káromolnak Istent, szenteket, szűz Máriát, sorban, de a
bórát meg nem meri káromolni senki. Lisztet hintenek neki, mikor
dühöng, hogy lecsillapítsák; kést hajigálnak vele szemközt, hogy
megsebesítsék, de meg nem szólítják, mert attól rettenetessé
lesz.</p>
<p>Milióra aczélzott erővel tépte ki magát Axamita kezei közül s
visszafutva az ablakhoz kikiáltott rajta:</p>
<p>– Bóra, te czudar kutya bóra! dögölj meg, ha alszol! sántulj
meg, bénulj meg, mászva mászsz! zsákba légy bekötve, korsóba
befojtva, odúba bezárva, ha most elő nem jösz! Bagolyszárny üssön
pofon; attól is elgunnyadj! Bóra! bóra! bóra! Jőjj elő! Hadd
köpjelek le!</p>
<p>– Boldogságos szent szűz! Lánczos lobogós teringette! Hisz ez
rettentőbben káromkodik, mint egy dragonyos káplár! Kisasszony!
Térjen eszére. Legyen Istennel! Micsoda beszéd ez egy kis
leánytól!</p>
<p>Akkor aztán Milióra térdre omlott s eltakarta az arczát a két
kezével, s zokogva rebegé:</p>
<p>– Hiszen én őt szeretem…</p>
<p>Tudta azt már Axamita régen.</p>
<p>Hanem az mégis új dolog volt előtte, hogy az a szerelem
egyszerre így átváltoztasson egy csendes kis, mindenben
<span class="pagenum"><a name="Page_158" id=
"Page_158">-158-</a></span> megnyugvó keresztyén leánykát a
viharhivó mesebeli vilák egyikévé. Mégis nagy ördög az a
szerelem!</p>
<p>Alig tudta azután annyira vinni a leányt, hogy felöltöztesse.
Akkor meg egészen elhagyta magát: a hová leültették, ottmaradt.
Egész nap nem szólalt meg, csak nézett maga elé nagy bamba
tekintettel. Rossz tündér az a szerelem.</p>
<p>Délután elnyomta Milióra szemeit az álom, a börtönlakók sokat
alusznak. Ütközetekkel álmodott, a mik a földön kezdődnek s a
fellegek közt folytatódnak tovább, azután meg lenn a tenger
fenekén. Arra ébredt fel, hogy nagyon zörgetnek az ablakán, s
hangosan sirnak odakívül.</p>
<p>Azok ugyan nem a csatában elhullottak, s nem a tengerbe fuladtak
lelkei voltak (ámbár senki sem tudhatja, hogy nem laknak-e
bennük?), hanem azok az apróbb és nagyobb viharmadarak, sirályok és
hojszák, a mik derült időben a tenger felett röpködnek. Most úgy
tele ülték a várfalak minden párkányát, hogy csak úgy feketéllett
tőlük, majd beverték a torony ablakait. Aztán épen úgy tudnak
sírni, mint valami kétségbeesett ember.</p>
<p>– Aha! gondolá Milióra, ezek nagy vihart éreznek! Mégis használt
az én átkozódásom.</p>
<p>(Csak későn ne jőjjön, az alatt rég elérhette Segnát a
hajóraj.)</p>
<p>Egy tekintet a távolba még jobban meggyőzte róla, hogy igazat
álmodott. Az ég egészen opálszinű volt, a naptányérnak nem volt
semmi fénye, úgy lehetett bele nézni, mint a holdba. A legközelebb
eső buccarii öböl sziklapartjai alig voltak kivehetők s Veglia
sziklahegyei mintha csak felhők volnának a messze távolban. A
láthatár eltünt a ködben, egy vitorla sem volt látható a tengeren;
ennek a felszíne pedig vakító fehér volt nagy messzeségben. A
vészmadarak sikongásain keresztül hallatszott a távolban a partőrök
kürttutulása, a mikkel a hajósoknak, halászoknak jelt adnak, hogy
siessenek haza <span class="pagenum"><a name="Page_159" id=
"Page_159">-159-</a></span> a partra; ők is úgy ismerik már az
előjeleit a zivatarnak, mint a viharmadarak.</p>
<p>Axamita is előjött a toronyablakok vastábláit három oldalon
bezárni: «valami idő lesz!»</p>
<p>– Csak hadd legyen.</p>
<p>Alig voltak az ablaktáblák betéve, a midőn megdördült a Karst
hegyek mögött a hivogatott patvarnak a legelső morgása. Köröskörül
egyszerre, mint most születő hóhegyek tolakodtak elő a bérczek
mögül a gomolygó felhők, vakító fényes ormaik közül alig látszott
ki a villám; nem is lobbant, csak pislogott, pedig szakadatlan volt
a dörgése odafenn.</p>
<p>Megelőzték a királyi rém jöttét a kengyelfutói, a tánczoló
szélforgatag, a porkavaró viheder, a kik előtte rohannak,
porfelleget szalajtva az utakon, a hegyhátakon végig, a porözönben
tépett erdők hímvirága, lepkebábok milliói kavarognak, a miktől
vérveres lesz a fal, mikor hozzácsapódnak, mintha véreső hullana; a
forgószél beletánczol a tengerbe s ott víztölcsérré alakul át,
széles krinolinjával felsodorva a hullámot orsóderekába, míg
oszlopfejével a felhőt támogatja, mely a fél eget elborította már
bakacsin sötét palástjával; nem fehér már a felhő, hanem fekete; a
tenger pedig haragos zöld; csak a sziklapartok veresek, mintha
izzók volnának.</p>
<p>Mintha mindazt a haragját, a mit egy egész esztendeig
visszatartott ezen a tájékon, most egyszerre akarná kiadni, olyan
bőszülten jár a zivatar, minden villám egyenesen csap le, sziklába,
tengerbe; egész lángoszlopok lövellnek alá az égből, a miknek
rettentő ropogását pokoli skálával dörgik vissza a nagy fiumei öböl
bércz-amphitheatrumának falai; az egész vár megrázkódik egy-egy
mennykőcsapás után, mintha össze akarna omolni. – A villámlobogás
pillanatokra vakító fényt áraszt el a toronyszobában.</p>
<p>– Hadd zárjam be a negyedik ablak tábláját is, mondá Axamita.
<span class="pagenum"><a name="Page_160" id=
"Page_160">-160-</a></span></p>
<p>– Nem! Nem. Én ezt szeretem nézni, tiltakozék Milióra s odaült
az ablak hidjára s gyönyörködve nézett ki a zivatarba.</p>
<p>A felhők egészen beborították már az eget, eddig olyan volt az
ég a Frangipáni vár fölött, mint egy üvegharang, most olyan, mint
egy koporsófödél. A zápor úgy ömlik, hogy egészen eltakarja a
tájat. Eleinte a zápor, azután következik a jég. Elsőbb csak apró
jégmogyorók, azután jönnek rendre a parittyakövek, a görcsös
buzogányfejek a mennyei fegyvertárból; csakúgy csattog az ablakok
ércztábláin, mint a kartács.</p>
<p>Axamita szentelt fűzbarkákat hajigál a kandallóba, s mormogva
imádkozik, félbeszakítva az áhitatoskodását egyszer-egyszer holmi
katonás kifakadással s azzal a keserves észrevétellel, hogy «minden
veteményünknek vége, oda a szép virágok is!»</p>
<p>És Miliórának nem jutnak eszébe a szép virágok. Ő neki másutt
jár a lelke.</p>
<p>– Vajjon oda is eljut az a zivatar, a hová ezek mentek ma
reggel?</p>
<p>Axamita a fejét csóválta az ilyen kérdésre.</p>
<p>– Ne féljen, lelkem kisasszony, meg nem áll ez Cyprus
szigetéig.</p>
<p>Annak nagyon örült Milióra.</p>
<p>A haragos vihadar nem is időzött itt sokáig, nagyon sietős útja
volt; az adriai partok régen nem kaptak a villám korbácsából, újat
hozott, el akarta nyűni rajtuk; mennydörgő táborával tovább
szállott, mint valami sötétkék éjszaka a láthatártalan távolban. A
mély sötétségen keresztül mint ijesztő kisértetek árnyai szálltak
hosszan rémfehér felhőleviathánok, csaknem a tengerszínen úszva.
Aztán nemsokára felszakadt a felhőkárpit a nyugati láthatáron; a
lemenő napsugár küllői végig lövelltek a tájon a felhőmennyezet
alatt, s akkor egyszerre meglátszottak a buccarii partok, a vegliai
hegyek, a mik délután oly messze távolban enyésztek el, most mintha
egészen közelben <span class="pagenum"><a name="Page_161" id=
"Page_161">-161-</a></span> volnának; tegnap még zöldek voltak, ma
fehérek; be vannak takarva jéggel, hóval.</p>
<p>Valami éles, sivító szél kezd fújni, a mi a torony ablaktábláit
meg-megrázza dörömbözve; az széttépi a vihar hátramaradt palástját
rongyokra, s ezeket a rongyokat megfesti biborra az alkony
fényében, a nagy lángözönben csakúgy bújkál egy-egy foltja a
smaragdzöld égnek; a tenger pedig azalatt aczélkék; a feldúlt
hullám nem tükrözi vissza az eget; fehér barázdákat szánt rajta
végig a szél.</p>
<p>– Ez a bóra? kérdezé a kisasszony a leányasszonytól.</p>
<p>– Nem. Ez még csak a boretta, a kisebbik leánya. Azután jön a
nagyobbik, a borina, az még gonoszabb.</p>
<p>– Szeretném én azt a nagyobbikat látni.</p>
<p>Ilyen kivánságot még nem ejtett ki a száján halandó ember. Mert
elég az, megismerkedni a bórának a kisebbik leányával is, a
nénjéből ne kivánjon senki.</p>
<p>Axamita nagyon is megbotránkozott e mondáson. Egy fűzbarkát vett
elő a tükör mellől, s dörmögve mondá: «ne hallgasson az ég az ilyen
beszédre.»</p>
<p>Milióra pedig odaugrott hozzá s dühösen kapta ki a kezéből a
szentelt barkát s azt összetörte, morzsolta, úgy szórta
széjjel.</p>
<p>– Én akarom, hogy hallja meg! Ha félsz velem lenni idefenn,
eredj le a szobádba, nincs rád szügségem; én gyönyörködni akarok a
viharban. Hagyj magamra.</p>
<p>Axamita el is ment a szobából. Neki nem volt olyan erős szíve,
hogy az égi hatalmakkal merjen daczolni. Pedig hányszor állta meg a
helyét a golyózápor között, mennyi halálvésznek nézett a szemébe,
hányszor csapott össze öldöklő fegyverrel, az mind nem félemlíté
meg. És ez a gyönge leány, a ki még alig több, mint gyermek, képes
az égiek és földalattiak haragját is fölidézni, s nem bánná, ha
olyan világromlást támaszthatna elő, a miben ég, föld összeomlik,
csakhogy azt az alakot megmenekülve <span class="pagenum"><a name=
"Page_162" id="Page_162">-162-</a></span> lássa, a kibe szerelmes!
Ilyen szörnyeteg az a szerelem!</p>
<p>Milióra pedig odaült az ablakba és gyönyörködött a viharban, míg
a nap egészen lement.</p>
<p>Mikor az ég besötétült, akkor a tenger lett fehér, a tajtékzó
hullámbarázdák egymás hátára tódultak, úgy siettek délkelet felé.
Hány hajót vertek már azóta a segnai sziklazátonyokra?</p>
<p>Pedig ez még csak a boretta, a bórának kisebbik szülötte. Majd
éjszakára megjön a nénje is, a borina. Ez nem olyan szenvedélyes,
mint a huga, a szeleburdi szélara, a ki villámkorbácscsal
kergetteti magát a vőlegényével, az meg az előle futót jégzáporral
dobálja hátba; ez a borina a rigolyás, szeszélyes, makranczos
hopponmaradt vénleány, a veszekedő agglant, a ki egy óra alatt
tízféle indulatra változik, perlekedik a kandallóban égő tűzzel,
huhog, mint az elkárhozott rosszlélek a kürtőben s csikorgatja a
szélvitorlákat, mintha az ő fogai volnának, azután sirásra fogja a
dolgot, úgy jajgat, könyörög az ajtón, ablakon, hogy bocsássák be,
s dideregve rázza meg a csukott táblákat, egyszerre memmeg
felkaczag, süvölt, fütyül, rikoltoz mindenféle kisértetek hangján,
aztán megint marokkal csap valamit az ablakhoz, talán jégdarát,
akkor úgy tetteti magát, mintha elbóbiskolt volna, nem kell neki
hinni, a veszekedő aggszűz nem alszik igazán, csak arra vár, hogy a
házban levők hadd szenderedjenek el, akkor egyszerre összegyüjtött
haraggal tör ki újra, hogy a kandalló lángja messze kicsap a
rostélyon keresztül s a gyertyaláng lefelé lobog; egy dörgő
csattanás hangzik végig az épületen s arra aztán mintha ördögök
szabadultak volna be csoportostól a házba, olyan vihogás, üvöltés
támad, kárörvendő gúnykaczaj; rugdalják az ajtót, dörömbölnek az
ablakon, dobolnak a háztetőn, huhognak a kéményodúkban, s e pokoli
hangversenyhez a fellázadt tenger harsogása adja a zenekart.</p>
<p>Axamita fölkelt az ágyból, megnézni, hogy micsoda <span class=
"pagenum"><a name="Page_163" id="Page_163">-163-</a></span> ajtót
szakított fel a szél a folyosón? s azt újra bereteszelte,
bekötözte, aztán felnézett Miliórához, hogy nincs-e valami ablak
rosszúl bezárva a szobájában, meg hogy a kandallójára fát rakjon.
Elcsodálkozott rajta, hogy a kisasszonyt még most is felöltözve
találta, úgy ült az ágya szélén.</p>
<p>– Talán ez már a borina? kérdezte tőle Milióra.</p>
<p>– Úgy van, kisasszony, ez a borina.</p>
<p>– Ez már a rosszabbik szél?</p>
<p>– Ez olyan szél, a melyikben tíz hajó közül odavész kilencz.</p>
<p>– Hát a tizedik?</p>
<p>– Az Isten csodájára megmenekül.</p>
<p>– Hát az minek menekül meg?</p>
<p>– Nem tudom én.</p>
<p>– Hát mikor a bóra maga jön?</p>
<p>– Akkor száz hajó közül egy szabadúl meg, a kiket a sík tengeren
kap, de még a kikötőkben is összezúzza őket; gyakran a trieszti
kikötőből kidobálja a gályákat a piacz közepére.</p>
<p>– S ez azután az igazi bóra?</p>
<p>– Ez az, maga az öreg.</p>
<p>Ennél a szónál Milióra felkelt a fekhelyéről, s míg Axamita a
kandallóra rakott száraz targalyat, az alatt ő a tenger felőli
ablakhoz sietett, hirtelen felnyitotta az ablakszárnyakat, s
kikiáltott az éjszakába:</p>
<p>– Hej bóra! szelek nagyanyja! Ne küldözd a leányaidat, hanem
gyere magad, ha élsz még, meg nem haltál.</p>
<p>A nyitott ablakon át a besüvöltő szél egyszerre eloltotta a
gyertyát, meg a kandallóban égő tűzet; koromsötét lett.</p>
<p>Axamita odarohant Miliórához, elránczigálta őt az ablaktól, s
aztán nyalábra kapva, elhurczolta onnan; belevágta az ágyába, s
betakarta paplannal, dunnával, mérgesen dörmögve: «már most bújjék
a takaró alá, hogy meg <span class="pagenum"><a name="Page_164" id=
"Page_164">-164-</a></span> ne fagyjon, a míg a bóra tart, addig
nem lehet tüzet rakni a kandallóban.»</p>
<p>Alig tudta az ablakot betenni Axamita, úgy nyomta azt befelé a
szél.</p>
<p>Milióra magára maradva, hallgatózott a sötétben.</p>
<p>Ez hát a bóra? maga az öreg?</p>
<p>Még csak a hangjáról ismerni rá, az is felséges.</p>
<p>Ez nem sír, nem űvölt, nem tart pihenőket, kiáltása folytonosan
égzengés, mely egyre erősödik s az egekig emeli a hangja
harsogását.</p>
<p>Az embernek a keble érzi a rajta fekvő légoszlop nehézségét.</p>
<p>Az álom lehetetlenné lesz, a szemek nyitva akarnak maradni,
mintha meg akarnák látni azt a földfeletti rémet.</p>
<p>Egy pillanatra való szünet sincsen.</p>
<p>Odafenn a vihar orgonázik, idelenn a sziklákat korbácsoló
hullámok csattogása döng.</p>
<p>Mikor megvirradt, Milióra bámulva látta, hogy a tenger felé
nyiló ablaktáblák alsó része jégvirággal van borítva.</p>
<p>Itt van a tél!</p>
<p>A dalmata part nem ismeri a telet, annak itt évszaka nincs, csak
a bóra hoz el belőle mutatónak egy napot, vagy kettőt, hármat,
onnan hazulról a maga hazájából, a Kárpátok közül, vagy még
odábbról, az ukrán pusztákról; a tél meg a bóra együtt utaznak, a
kettőt csak együtt ismerik.</p>
<p>Milióra szétnézett a toronyablakból; alig ismert rá a vidékre.
Hová lett innen a tegnapi tavaszzöld? Hol vannak a virányok, a
ligetek? Hol a zöld pázsit, a zsenge tavaszi növényzet? Kopár,
avar, parlag minden.</p>
<p>A fügefákon nincs már levél. Azokat elébb pozdorjává sodorta,
aztán letépte a bóra, s a meztelenül a puszta ágon maradt zöld
gyümölcsök fejeit paskolja egymáshoz, míg megfeketülnek. A jeget, a
havat, a mi a zivatar alatt <span class="pagenum"><a name=
"Page_165" id="Page_165">-165-</a></span> esett, úgy elseperte,
hogy annak a maradványát csak a sziklahasadékok között láthatni
még; aztán kitépte az illatterhes növényeket, a miket a jég
lepaskolt, gyökerestül; most már a kiszárított földet magát tépi
fel, morzsánkint, mintha ráspolylyal reszelné, úgy sepri magával a
murvát s aztán, mint a kőesőt, úgy zúdítja azt a letarolt fákra, ha
talán még egy levél ott talált volna valamelyiken maradni.</p>
<p>A tengeren nem látni a távolba, mintha porfellegbe volna
borulva, úgy takarja azt a köddé szitált tajték, hanem a közelben
toronymagasra emelkedő hullámhegyek omlanak egymásba, hogy a
sziklákon felcsapó viztorlat egész a várablakokig locscsan fel s
mint egy átlátszó boltozat dül vissza megint az örvénybe.</p>
<p>S fenn a magas égen egy felhő, egy pára nem látszik, egész
sötétkék a mennyboltozat, a fogyó hold fehér csónakja úszik rajta,
azt is mintha fenekével felfelé fordította volna a vihar. Az ég és
a tenger élni, a föld halva lenni látszik, ember, állat, se közel,
se távol; ma a bóra egyedül a «világ ura!»</p>
<p>S ennek a látványnak Milióra tapsol: «ah milyen szép!»</p>
<h2>EGY A SZÁZ KÖZÜL, A KI MEGMENEKÜL.</h2>
<p>Pedig ez az északi vihar kegyetlenül bánik az emberi idegekkel.
Mikor az ég így megindul ismerkedni a földdel, az az emberre nézve
elviselhetetlen. Ez a folyvást magasabbra emelkedő harsogás, mely
szünetet nem tart, az őrjöngésbe kergeti az embert; agyát, mintha a
rászakadó ég szorítaná össze. Aztán elnézni azokat a nyomorult
fákat, a kik oda adták már utolsó levélrongyaikat a kegyetlen
rémnek, mégis tépi őket, földig hajladoznak előtte, úgy könyörögnek
neki, hogy irgalmazzon, ez a búskomorságnak az iskolája! (Talán
épen a bóra az oka, hogy a dalmata parton oly sok lélekbeteg
támad?) <span class="pagenum"><a name="Page_166" id=
"Page_166">-166-</a></span></p>
<p>A két asszonysziv közül a katonaviselt leányé adta meg elébb
magát. Axamita nem állhatta tovább, hogy be ne jőjjön Miliórához s
térdre ne boruljon előtte, megragadva a leány kezét.</p>
<p>– Hát téged mi lelt?</p>
<p>– Oh kisasszony! nem hallja ezt a vihart?</p>
<p>– Hogyne hallanám.</p>
<p>– Nézze csak, egy élő fa nem marad a vidéken.</p>
<p>– Hiszen látom.</p>
<p>– A rovinói nyomorultak feje fölül már mind lehordta a háztetőt,
s beleröpítette a tengerbe.</p>
<p>– Oda még nem láthatok.</p>
<p>– Az egész adriai part hosszában tele lesz ma tört hajók
palánkjaival. Ki segít az árvákon, a kiknek az apjai ott
vesztek?</p>
<p>– De hát mért térdelsz én előttem?</p>
<p>– Azért, hogy szüntesse ön meg ezt a vihart.</p>
<p>– Megőrültél-e? Én szüntessem meg a vihart?</p>
<p>– Igen, igen; mert ön a tündér, ön az a «vila», a kinek a
szavára a vihar feltámad. Ön maga sem tudja tán, hogy tündér; de én
már tudom, láttam az éjjel, mikor a sötétben fénylett az arcza,
villámlottak a szemei, önnek a szavára jöttek elő a szelek!</p>
<p>Milióra szemei úgy villámlottak újra. Kéjelgett abban a hitben,
hogy ő hát a «vila», a ki meg tudja indítani a vihart, tetszett ez
neki. Maga is akarta hinni.</p>
<p>Axamita még a lábait is csókolta a lánynak, úgy könyörgött
neki.</p>
<p>– Szüntesse meg már ezt a rettenetes vihart! hiszen lesöpör
bennünket a földről.</p>
<p>Milióra kaczagott. Úgy csiklandozta a szivét az a felfedezés,
hogy neki, a nyomorult, tehetetlen, senkitől nem ismert, senkitől
nem keresett lánynak olyan hatalom van adva, hogy egy kiáltásával
leseperheti a földről a rajta élőket.</p>
<p>– Hát hogy szüntethetném én ezt meg? <span class=
"pagenum"><a name="Page_167" id="Page_167">-167-</a></span></p>
<p>– Oh hiszen tudja ön azt jól! Minek mondjam el? Csak egy
igézésébe kerül. Egy varázslat és megáll a szél. Vegye a kezébe ezt
a handzsárt, menjen ki vele a kis kertbe, aztán hajítsa el ezt szél
ellenébe, ezzel a kiáltással: «állj meg! térj meg!» A hol az
elhajított handzsár a földben megáll a hegyével, ott vérnyom marad,
a bora lába megsebesül benne, egyszerre megsántul; s aztán haza
megy biczegve. Oh vegye fel ezt a handzsárt és tegye meg ezt a
rontást! A szent anya hét sebeire kérem!</p>
<p>– Ugyan kelj fel; ne bolondozz! Jobb lesz, ha tüzet raksz, s
megfőzöd a kávémat.</p>
<p>– A míg a bóra tart, addig nem lehet tüzet gyujtani ebben az
egész várban.</p>
<p>– No hát eredj le a pinczébe, rakj ott tüzet! ott nem fújja el a
szél.</p>
<p>Axamita keresztet vetett magára.</p>
<p>– Uram irgalmazz! Csakugyan rossz tündér.</p>
<p>– Én vagyok rossz tündér? Miért?</p>
<p>– Hát nem tudná tán, hogy a mely háznál a pinczében tüzet
raknak, azt megszállják az ördögök?</p>
<p>– No hát majd én csinálok tüzet magam a pinczében, hadd látom,
milyenek azok az ördögök?</p>
<p>Axamita felugrott térdeltéből s két fülére tapasztva a kezeit,
kifutott Milióra szobájából. A pokolbelieket nem jó kisérteni. Azok
ellen nem véd meg a strázsamester pátens.</p>
<p>Miliórának pedig nagy gyönyörűsége volt abban, hogy ez a szél az
ő szavára fúj így. Végig nézett az egész Canal Maltempon, a merre a
hajórajt eltávozni látta.</p>
<p>Egyszer aztán úgy tetszék neki, mintha a fehér hullámtajték
között egy tánczoló fekete pontot látna koronkint felmerülni.</p>
<p>Mi az? valami csónak, a mi a Karst sziklapartjainak oltalma
alatt igyekezik errefelé hatolni. Ott, igaz, hogy nem érheti a
bőszült szélroham, de a hullámok odazúzhatják a sziklához.
<span class="pagenum"><a name="Page_168" id=
"Page_168">-168-</a></span></p>
<p>A száz hajó közül megmenekült volna ez az egy?</p>
<p>A távcsővel kivehette, hogy három ember ül a csónakban; mind a
háromnak veres sipkája van, mint a scogliók halászainak szokott
lenni.</p>
<p>De ugyan mi oka lehet ennek a három embernek arra, hogy ilyen
itélet-időben arra vállalkozzék, hogy a Maltempo csatorna
sziklapartja mellett, a bórán keresztül felfelé hatoljon?</p>
<p>Hirt hozni talán a többiek balsorsáról.</p>
<p>Elnézte sokáig, hogy tánczol a hullámok tetején az a csónak.
Eltünik a hullámhegyek mély völgyeibe; aztán megint kiemelkedik a
tajtékzó habtorlat gerinczére.</p>
<p>Egyszer aztán a három ember közül csak kettőt hozott fel a
csónak magával; a harmadikat bizonyosan lesodorta a hullám.</p>
<p>A megmaradt kettőnek már most aztán három helyett kell dolgozni.
Így még nehezebb a munka.</p>
<p>A szél egyforma erővel zúg.</p>
<p>Milióra hosszasan elnézi ezt a küzdelmét az emberi féregnek az
isteni hatalmak ellen, s kezdi tisztelni a férget.</p>
<p>Valamit gondol.</p>
<p>Hátha van valami abban a babonában? Mibe kerülne
megkisérteni?</p>
<p>A csónak megint eltünik a hullámtorlatok közé. Aztán megint
előjön. Most már csak egy embert hoz elő magával, azt, a melyik a
kormányt tartja. Ennek már most nem lehet evezni, csak arra
törekedhetik minden testi, lelki erejével, hogy a csónakját a
felfordulástól megóvja.</p>
<p>Milióra kezébe vette a handzsárt s rászánta magát lemenni a
kertbe, hogy megkisértse a varázslatot.</p>
<p>A míg az ajtókat ki tudta nyitni, egész küzködésébe került a
neki feszülő légnyomás ellenében. Vállvetve is dolgot adott
felnyitni a kertajtót.</p>
<p>Milyen látvány fogadta ott! <span class="pagenum"><a name=
"Page_169" id="Page_169">-169-</a></span></p>
<p>Virágait nem téphette össze a szél, mert azok magas kőfallal
voltak védve minden oldalról, hanem pocsékká verte a jég, s aztán a
vihar annyi tépett lombot, nyárfahimporbarkát, pillangó-bábot
szemetelt oda abba a szögletbe, hogy alig látszottak ki belőle a
virágok kórói.</p>
<p>Ahhoz a szép olajfához azonban nem fért hozzá sem a szél, sem a
jégeső, az ott olyan furfangosan be tudta magát venni abba a
menedékbe, a honnan már talán száz év óta fittyet hány a bórának és
az ő két pogányszivű lányának. Hanem valamit mégis gondoltak ki
azok hárman, a mivel a daczos olajfának az elevenjére
tapinthassanak. Egy vén vad szőlőtörzs kapaszkodott meg a
gyökereivel a vár tövében s annak az emberkar vastagságú szárai
felkusztak egész a vár falára, még a tetejébe is belekapaszkodtak
az indái. Most a bóra meg a két lánya ezekből a kuszó indákból
egyet lepaskolt, kiszakgatott a falból, s azzal már most aztán,
mint egy hosszú ostorral igyekezik oda suhogtatni az olajfa
koronájára.</p>
<p>De már az olajfát megszánta Milióra. Egyszerűen is segíthetett
volna ugyan rajta, ha az elszabadult szőlőindát tőben lecsapja a
handzsárral; hanem most már gyakorolni akarta a hatalmát, a mit
megtudott, haza kergetni a vihart.</p>
<p>– Állj meg! térj meg! kiált a szél ellenébe fordulva, s aztán
hegyével előre hajítá bele a bórába a handzsárt; az nagyot repült s
megállt a nagy szeméthalmazban. De biz annak a pengéjén nem
látszott semmi vérnyom; nem is sántult meg tőle a bóra, csak olyan
jó kedvvel fútt, mint eddig. Többször is megkisérté még Milióra a
babonát; de nem találta el a módját, a vihar nem vett tudomást
róla.</p>
<p>Ez egy kicsit megszégyeníté. Hogy az ő parancsszava olyan
keveset használ. Kitekintett azon a falrésen, mely a tenger felé
szabad kilátást nyitott, hogy hát ott tart-e még a vész? vannak-e
még nagy hullámok?</p>
<p>Csak úgy, mint eddig, mese az mind a tündéreknek a hatalmáról.
<span class="pagenum"><a name="Page_170" id=
"Page_170">-170-</a></span></p>
<p>Hát abból a csónakból, meg a rajta ülő emberből mi lett
azóta?</p>
<p>Egyszer csak az is előkerült megint. A csónak egyedül. Nem ült
már senki benne. Nincs már kin könyörülni.</p>
<p>Ez nagyon elkedvetleníté.</p>
<p>Most már csak az olajfa megvédelmezése járt még az eszében.</p>
<p>Hogy azt a vastag szőlőindát, a mi mint egy elszabadult kutostor
csapkodott a széltől csóválva, levághassa, fel kellett másznia
annak a faltörésnek a kiálló kövein odáig, a hol a handzsárjával a
felkúszott törzsökszárt elérheté; mert az ott erősen gyökeret vert
a fal ragasztékaiba.</p>
<p>Mikor már oda a magasba felhágott, egy pillantást vetett a résen
át a mélybe s majd alászédült onnan.</p>
<p>Ugyan azt a veres sipkás férfit látta ezen a szőlőfonadékon
felfelé kapaszkodni, a ki nem rég a csónakon volt. Az bizonyosan
kiúszott a partra, s most ide akar feljönni.</p>
<p>De miért ide? s miért ezen az úton? Mint tolvaj, mint betörő,
koczkáztatva azt, hogy a nyakát kitöri.</p>
<p>Ha most Milióra azzal a handzsárral elvágja a szőlőinda
fonadékait ott fenn, a hol azok a falba nőttek, az egész le fog
hullani a mélybe a rajta levővel együtt.</p>
<p>Az erős szél meg-meglódítja néha az egész venyigehálót, s
olyankor a felkapaszkodó férfi úgy lebeg rajta, mint a pók a
fonadékán.</p>
<p>Egyszer aztán felemeli a férfi az arczát az ég felé, alig egy
ölnyi távolban a réstől.</p>
<p>Milióra egyszerre ráismer.</p>
<p>– Deli Markó!</p>
<p>A férfi lihegve, szótalanul néz fel reá.</p>
<p>– Te vagy a királyfi? kérdi hevesen Milióra, s szemei vad tűzben
szikráznak. S a szemek elmondják, a mit az ajk nem mond tovább: Te
jösz engem erővel elrabolni, <span class="pagenum"><a name=
"Page_171" id="Page_171">-171-</a></span> váradba erőszakkal
feleségül vinni; csókot rabló módra venni? S jaj annak, ha e szemek
beszédét meg nem érti! egy csapás azzal a jatagánnal a szőlőindára
s a vakmerő lánynéző összezúzott tagokkal fog heverni a
sziklamélységben.</p>
<p>– Nem! Lihegi az ott alant. Én vagyok a menekülő uskók. Egy
üldözött «skókó.»</p>
<p>Ez a szó megszelidíté a lányt: «üldözött skókó.»</p>
<p>Ledobta a handzsárt s messze aláhajolva a résen, alányujtá a
kezét a menekülőnek, s felsegíté azt a kőfalra kapaszkodni.</p>
<p>Ott látta maga előtt azt az alakot, a kiről félt álmodni, lelke
ábrándképét, ázott rongyokban, mezítláb, fegyvertelenül, fagytól
dideregve, véresen.</p>
<p>Ilyen alak az, a mitől a lányoknak a lelke elvész.</p>
<h2>A MI EGYSZERRE MEGJÖN.</h2>
<p>Hanem az utolsó szavak után elkezdett tántorogni a menekült, a
feje nekivitte a kőfalnak s bizonyosan bezúzza a homlokát, ha
Milióra meg nem ragadja. A végső küzdelemben kimerült, elhagyta az
eszmélete, összeroskadt.</p>
<p>A lány átölelve tartá két karjával: a jeges, szemetes földre
csak nem engedhette leesni.</p>
<p>Ott volt hát a karjai között álmainak tüneményképe, élettelenül,
nyomorultan, emberek és elemek haragjától elgyalázva, szája
szederjes, fájdalomtól nyitva, megtört szemei félig zárva pilláik
alatt; hátraszegett fejéről alácsüggött az összecsapzott haj.</p>
<p>Milióra felvette őt az ölébe, maga sem tudta, hogy ilyen ereje
van, azután beczepelte a kis oldalajtón át a vár folyosójára.</p>
<p>Körülnézett: hová rejtse itt el? Fel nem viheti a szobájába,
mert ott Axamita meglátja, az pedig ellensége <span class=
"pagenum"><a name="Page_172" id="Page_172">-172-</a></span> a
skókónak, az a császár katonája, az elárulhatná.</p>
<p>Szemébe tűnt a pincze ajtaja. Valami jutott eszébe. Ott tüzet is
lehet rakni, nem oltja ki a bóra. Elhurczolta odáig az alélt
uskókot; felnyitotta a nehéz vasajtót. Emlékezett rá, hogy a
pinczegádor fülkéjében áll a gyertya, s a kezdetleges tűzszerszám,
a mivel azt meg lehet gyújtani. Akkor tanulta ezt ki, a mikor a
nyomorultak számára felhordta a télire eltett burgonyát. A pincze
volt az éléstár. Nagy, tömör oszlopokon nyugvó boltozatok, a mikben
valaha a Frangipániak egész helyőrség számára való élelmet és
lőport tartottak. Most is ide volt felhalmozva a Deli Markótól vett
mindenféle elemozsina.</p>
<p>Miliórának a sötétben kellett tapogatózni, a míg a lépcsőkön
leszállt s rátalált a lisztes zsákokra, a mikre a félholtat
lefektethette. Jobb fekhely még most nem volt a számára itten.</p>
<p>Azután szövétneket gyújtott s szétnézett a sötétben valami után.
Ott talált egy szögletben szárított ürübőröket; azokból jó fekhely
készül. A feje alját levendulacsomagok adják ki.</p>
<p>De fődolog tüzet rakni, a dermedt alaknak erre nagy szüksége
lehet. Hanem a pinczében tüzet rakni veszedelmes: először azért is,
hogy a ház megtelik ördögökkel; de még inkább azért, hogy a pincze
megtelik füsttel, ennek az ablakai télire mind be vannak zárva.</p>
<p>Eszébe jutott, hogy van még e várpinczének egy nevezetes
rejteke, egy cseppkőbarlangocska, annak a kürtője felmegy az
udvarra s a kútba szádallik, azt hát nem lehet bedugni.</p>
<p>Csodálatos kis hely! Mintha tündérek építették volna remekbe. A
tetőről alányuló pillérek, a mik össze vannak ragadva a földből
felemelkedő oszlopokkal, orgonasipok, idomtalan gnomok alakjai; ez
a csoport itt valóságos mennyezetes ágy, lefüggő kárpitokkal, a mik
kőből vannak, ez jó lesz itt nyoszolyának, a skókó számára.
Fejedelmi <span class="pagenum"><a name="Page_173" id=
"Page_173">-173-</a></span> hálószoba! Mikor az olajfa tüze ropogva
fellángol, aranynyal, ezüsttel van bevonva minden fala, a
kőoszlopok, kőfüggönyök átlátszanak, mint a kristály. És a mellett
az a jó van benne, hogy a barlang tél idején meleg.</p>
<p>Ugyan mert volna-e máskor ezen a helyen egyedül lenni a
lány?</p>
<p>Hát még egy férfival egyedül lenni?</p>
<p>Igaz, hogy az a férfi még most halott.</p>
<p>Olyan halott, a milyennek a népballada mondja: a királyfi mélyen
alva a tündérbarlangban, a ki a táltosa nyerítésére vár, s a
menyasszonya költögetésére nem akar ébredni.</p>
<p>Ott fekszik előtte halottan. A leánynál van az élete. Hogyan
kellene neki azt visszaadni?</p>
<p>Milióra lehajolt az uskók lábaihoz s elkezdte azokról a
bocskorszíjakat leoldani. Úgy-e bár, így tesznek az uskók
menyasszonyok lakodalmuk estéjén? Az opánkák félig le voltak
szakadva, a szíjak átázva, nehéz azokat lebontani annak, a ki még
nem tanulta.</p>
<p>Azután az ázott köntösöket kellett levetni róla. Nem átallta ezt
a lány? Hiszen márványalak volt az, a mit leleplezett; egy szobor:
Isten legszebb művészremeke! Így kellett vele tennie, hogy életre
hozhassa. Csak egy széles tűsző alakú bőr öv volt a derekán, ahhoz
nem mert hozzányúlni. Most azután következett az erős munka:
borszeszszel, pokróczdarabbal, aztán meg villanyos tenyereivel
végig dörzsölni az elfagyott, megdermedt alakot, nyitva levő
szájára lehelletet fújni, de úgy, hogy ajkaik egymáshoz ne érjenek,
aztán föléje hajolni és lesni, hogy tér vissza az élet szine az
arczra, hogy dobog fel a szive, hogy szelidül át a halál
álommá?</p>
<p>Már alszik. Mély álma van. Halálra ki van fáradva.</p>
<p>Milióra olyan nyugodtan ül mellette, mintha otthon volna,
betegét ápolná. Az ázott öltönydarabokat kiteregette száradni az
oltárkövekre. <span class="pagenum"><a name="Page_174" id=
"Page_174">-174-</a></span></p>
<p>A jó háziasszony figyelmének mindenre ki kell terjedni. A míg
drága szenvedője alszik, ő lopva elszökik mellőle, felmegy a
szobájába, onnan egész nyalábbal hoz le mindenfélét, a mire majd
szüksége lesz ennek, ha fölébred, hoz neki gyapju-pokróczot, a
mivel betakarja, majd a tűzhely után lát, ibrikben, lábasban főz,
süt mindenfélét, a fölébredő készen találjon mindent.</p>
<p>Úgy veszi, mintha ennek már így kellene lenni.</p>
<p>S nem is várhatja, hogy vége legyen az álomnak, a mint az alvó
egy ébredező mozdulatot tesz, fogja a csészét a párolgó punchcsal,
karjára emeli az ifjú fejét, s rá erőlteti az első kortyot.</p>
<p>Az azután megissza az egészet.</p>
<p>Csak akkor tekint szét, s azt kérdi: «hol vagyok?»</p>
<p>– Jó helyen.</p>
<p>Nagyon is jó helyen volt, a feje egy dobogó sziven.</p>
<p>– Marguerita! hebegé az uskók vezér.</p>
<p>– Hát legyek a Marguerita, ha te Deli Markó vagy!</p>
<p>Az ébredező csakugyan azt képzelhette ezen a helyen, hogy ő a
guzla által megörökített királyfi, nem más.</p>
<p>Hozzá tette a lány, komolyan, nem mosolyogva:</p>
<p>– Azért ne félj tőlem, nem csókollak meg.</p>
<p>Annak pedig úgy látszik, hogy nem volt ettől nagy félelme.</p>
<p>Sőt épen nem látszott szivére venni a királyfiról szóló ballada
verseit, a mikben Deli Markó elébb a Durindó lovát, azután meg a jó
kardját, a szablyát akarja feltalálni, hanem megfogta a leány kezét
s odavonta őt magához.</p>
<p>Milióra hevesen taszítá őt vissza fekhelyére.</p>
<p>– Mit gondolsz? Ez itt a Marguerita háza!</p>
<p>Ekkor tért magához félmámorából az uskók.</p>
<p>– Úgy! Igaz! Hisz a Frangipáni várban vagyok. Hogy kerültem
ide?</p>
<p>– A tengeren át menekültél a harczból.</p>
<p>Erre az uskók vezér eltakarta tenyerével az arczát. <span class=
"pagenum"><a name="Page_175" id="Page_175">-175-</a></span></p>
<p>– A harczból! a kudarczból.</p>
<p>Milióra azt hitte, hogy sír, s aztán nagyon megszánta. Oda
simult hozzá kérlelgetni.</p>
<p>– No ne keseregj. Légy férfi! Ne sirj! Látod, én sem sirok.
Jőjj: egyél és igyál. Jó lakomára vártalak.</p>
<p>S azzal odahordta eléje, a mit számára sütött, főzött, tartotta
a térdén a tálat, a míg az fektében evett, s gyönyörködött benne,
hogy az milyen mohón falja az ő főztét, a tál fenekéig üríti;
azután megitatta a boros csobolyóból. Azután leült a lábához, két
térdét kezei közé fogta s azt mondta neki:</p>
<p>– No most már beszéld el, hogy mi történt veled?</p>
<p>Az uskók vezér fél könyökére dült és mesélt.</p>
<p>– Németek és taliánok jöttek ellenünk ezer hajóval, nekünk csak
száz csónakunk volt. Az övéik gályák voltak, a mieink csak ladikok.
Húszan voltak egy ellen.</p>
<p>Mesélt aztán a menekült olyan csodahős tetteket Miliórának, a
mik egy árnyékot sem engedtek azoknak a hős balladáknak, a mikről a
guzlások gajdolnak.</p>
<p>Nem is győzte volna le a vitéz uskókokat az a tengersokaságú
német és talián, dicsekedék az uskók vajda, ha az áruló horvátok, a
rabszolgának született granicsárok, azután meg a hitszegő pogány
török, a bihácsi basa a hátukba nem támadnak s Zengget el nem
foglalják orozva tett rohammal. Ekkor aztán a tengeren harczoló
uskók hősöknek el volt vágva az útjok a sziklavölgyükbe való
visszavonulásra, az ott maradtaknak meg a társaikkal
egyesülhetésre.</p>
<p>Milióra mindezt hallgatta hivő arczczal, s egy igazi uskók
asszony átkozódó közbekiáltásaival.</p>
<p>Az uskók vajda folytatta a meséit. Nem maradt hátra más, mint
keresztültörni a németek és taliánok hajóhadán s a tenger felé
elmenekülni. Érkezett a nagy zivatar.</p>
<p>– Azt én küldtem az ellenségre! szólt közbe a leány.</p>
<p>– Az ugyan átkozott tréfa volt tőled! szitkozódék az
<span class="pagenum"><a name="Page_176" id=
"Page_176">-176-</a></span> uskók hős. A viheder nem válogatja, ki
a német, ki a morlák? egyformán a sziklához paskolja a hajóikat; én
a buccariczai partok felé akartam a népemmel elmenekülni, hogy majd
ott az erdőkbe bujdokolunk, de a vihar egyre veszettebb lett,
először csak a boretta jött ránk, azután a borina, utoljára meg a
vén anyjuk, a bóra.</p>
<p>Milióra a haját tépte kétségbeestében:</p>
<p>– Ezeket mind én küldtem!</p>
<p>– Elég bolondul tetted! Ha tudtad, hogy olyan szád van, a miből
szelet tudsz fujni, jobb lett volna, ha csukva tartod. Minket
pusztított el ez a nagy szél, utoljára csak a magam csónakja maradt
meg két evezősömmel, azokat is egymásután leseperte a hullám, mikor
kifáradtak; utoljára egyedül maradtam a csónakomon, s akkor
felfordította azt a vihar, alig tudtam kiúszni a tengerből.</p>
<p>A leány a földhöz verte magát, úgy sírt és jajveszékelt.</p>
<p>– S én még azt mondtam neki: jobban, jobban!</p>
<p>Az uskók engedte, hogy csak hadd tépje a haját, hadd henteregjen
a földön, úgy kell az asszonynak.</p>
<p>– No, ne sírj már, elég volt; megkerültem. Fogadást tettem a
lorettoi szent szűznek s az kiszabadított. S nem elég szép csoda-e
tőle, hogy épen ide hozott te hozzád, a kit szeretek?</p>
<p>– Igazán szeretsz? kérdezé a leány, könyein átsugárzó örömmel
tekintve az ifjúra.</p>
<p>– No, hát hogy ne szeretnélek? Csak nem bolond fővel
kapaszkodtam fel ide, ezen a nyaktörő úton, erre a vár fokára,
hanem azért, mert tudtam, hogy téged itt talállak. A kapura nem
akartam menni, mert azt a császár katonája őrzi, a kardos leány, a
ki bizonyosan agyonlőtt volna.</p>
<p>– Hát én értem jöttél ide? rebegé Milióra. Hát én reám
gondoltál? Látod, én is annyit gondoltam terád!</p>
<p>– Igazán mondod azt?</p>
<p>– Bizony mondom. Majd megtudod ezt mindjárt. A míg te
harczoltál, én költeményt irtam rólad. A te harczodról,
<span class="pagenum"><a name="Page_177" id=
"Page_177">-177-</a></span> meg a mi azután jön. Ha akarod,
elolvasom. Hanem igyál előbb abból a csobolyóból.</p>
<p>A vajdafi nem mondatta ezt kétszer magának. Ivott és
gyönyörködött benne, milyen magas páthosszal olvassa fel a leány az
ő hős tetteinek leirását.</p>
<p>Egyszer aztán eldugta a leány a keblébe a költeményt,
szégyenkedett azt tovább olvasni.</p>
<p>– No hát ott mi jön? Hisz nincs még vége. Mért nem mondod
tovább?</p>
<p>Ott már az következett, hogyan viszi haza a dicső királyfi a
maga menyasszonyát ősei fényes sasfészkébe s micsoda nagy boldogság
lesz majd ott a részük.</p>
<p>A leány csak nekierősítette magát, hogy elolvassa azt is.</p>
<p>– De fordítsd félre addig az arczodat.</p>
<p>Az pedig csak azért sem fordította azt félre.</p>
<p>A szégyenkedő leány aztán a kötényével takarta el az ifjú arczát
az alatt, a míg a balladája végét, a szerelmes részét nagy suttogva
elolvasta.</p>
<p>Megtörtént. Azt is elmondta hát már a leány – versekben – hogy
milyen édes gondolat az ő urának felesége lenni!</p>
<p>Az uskók vezér megszorítá érte a kezét, s szomorúan mondá:</p>
<p>– Csakhogy most ettől az ősi váramtól ugyan messzi estünk.
Legjobb vitézeim ott vannak a tenger fenekén; népem virága levágva,
magam földönfutó, a kit kergetnek. Se aranyam, se vasam. Meztelen
vagyok. Azt sem tudom, merre meneküljek? És én azért mégis esküszöm
teneked, hogy visszatérek ismét, mielőtt a hold kétszer megújul,
itt leszek. Új erővel jövök, olyan hatalommal, mely szétszórja
ellenségeinket, s rettentő fegyveremmel boszút állok a szenvedett
kudarczért. Akkor azután ismét fényesnek, dicsőnek fogsz látni, és
akkor velem jösz oda, a hol őseim királyi vára daczol a
félvilággal, s felülsz mellém az én trónusomra. Ott azután majd nem
fogunk félni – én a te csókodtól, és te az enyémtől. <span class=
"pagenum"><a name="Page_178" id="Page_178">-178-</a></span></p>
<p>A leány nagyot sóhajtott.</p>
<p>– Csak olyan rövid időt ne mondtál volna, jobban elhinném, hogy
úgy lesz.</p>
<p>– Mit? te nem hiszesz abban, a mit Deli Markó igér?</p>
<p>– Mindent elhiszek. Óh, meg ne haragudj rám! Tudom, hogy vitéz
vagy, csodákat tudsz tenni. De én félek, nagyon félek!…</p>
<p>– Mitől félsz?</p>
<p>– Attól, hogy téged megölnek. Olyan sokan vannak. Magad mondtad:
köröskörül fogtak, német, olasz, horvát, még a török is. Reszketek,
hogy még egyszer odamenj közéjük.</p>
<p>– Ne félj! Mi még többen vagyunk! Ne hidd azt, hogy én az én
népemmel együtt magamra vagyok hagyva. A Newa jeges partjától a
Fekete tengerig, s le onnan a görög szigetekig, végig az egész
adriai parton egy hatalmas szövetség mozgatja a népeket, földrengés
lesz belőle, ha az egyszerre megindul. E szövetség neve a
«Hetairia». Benne vannak az oroszok, oláhok, hellenek és az
igazhivő szerbek az egész Karst és Balkán mentén és a
Czerna-Gorában. Vezetőink Párisban laknak, onnan intézik a
világharczot. Neked mindent elmondhatok, mert feleségem vagy már.
Nálunk így megy a házasság. Előbb együtt laknak, a legény meg a
leány, mint hűséges társak, egy tálból esznek, csak azután, ha
bebizonyult, hogy tud az asszony az ő urának hűségesen szolgálni,
akkor jön rá a sor, hogy szeretgessék egymást, s ha azután meg
vannak elégedve egymással, akkor következik a pap, a ki összeesketi
őket, de igazi férj és feleség csak akkor lesz belőlük, a mikor az
asszony a csatában a férje oldalánál tölti a puskát.</p>
<p>Milióra egészen el volt ragadtatva ettől a házassági
előirányzattól. Leült az ő urának a lábához. Az pedig nyilatkozott
előtte.</p>
<p>– Hát hogy lásd, milyen bizodalmam van hozzád, elmondom, hogy
hová megyek és mikor jövök vissza? Én <span class=
"pagenum"><a name="Page_179" id="Page_179">-179-</a></span> most,
ha a te segítségeddel innen kiszabadulhatok, Párisba sietek. Ott
van a mi országunknak a titkos feje, a kinek mi mindnyájan
engedelmeskedünk. Ő ennek a tengerparti birodalomnak a választott
császárja, a kinek a zenggi, raguzai, cattarói, zárai králok csak
vazalljai. A nevét nem mondom meg neked, mert azt kibeszélnünk még
a legkedvesebb feleség előtt is tiltva van. Hanem az arczképét
megmutathatom. Azt velem hordom mindig, mint egy csodatevő
ereklyét. Itt van a derekamra kötött tüszőmben. Ennek nem találtad
meg a nyitját, úgy-e? Tanuld meg, hogy máskor tudjad. Hanem előbb
esküdj meg rá, hogy ebbe a képbe bele nem szeretsz, mert ez
gyönyörű szép férfi, nálamnál százszorta szebb.</p>
<p>Milióra hevesen tiltakozott minden mozdulatával ezen állítás
lehetősége ellen.</p>
<p>– No de esküdj meg előbb, hogy nem szeretsz belé! kötődék az
uskók vajda a leánynyal s addig nem adta ki a markából a
medaillont, a mit a tüszője rejtekéből vett elő, a míg Milióra
esküvel nem fogadta, hogy nem fog ő beleszeretni senki férfiába,
bárha angyal lenne is.</p>
<p>Akkor aztán odaadta az arczképes medaillont a leány kezébe.</p>
<p>Hát a mint ezt az arczot megpillantá Milióra, csak elsikoltotta
magát egyszerre, s mind a két kezével ajkához szorítva, elhalmozta
azt számlálatlan csókok özönével.</p>
<p>– Hát te így tartod meg az esküdet? rivalt rá a vajda, s öklét
emelte rá.</p>
<p>Milióra pedig gyönyörtől kaczagva mondá neki.</p>
<p>– Hiszen ez a bátyám, az én Metell bátyám, s azzal alázatosan
odahajtá a fejét az ökölcsapás elé.</p>
<p>Az uskók vezér pedig, ütés helyett, szeliden megsimogatá a leány
fejét s egészen más hangon mondá neki:</p>
<p>– Tudom én azt jól.</p>
<p>De nemcsak más hangon, hanem más nyelven is mondta ezt, eddig
azon a szláv idiomán beszélt hozzá, mely e vidék lakóinak
anyanyelve, ezt az utolsó szót már francziául <span class=
"pagenum"><a name="Page_180" id="Page_180">-180-</a></span> mondta,
a hogy a legelső találkozásuk alkalmával is megszólítá.</p>
<p>S egyúttal egészen más ember is lett az uskók. A takarópokróczot
egész classicus redővetéssel kanyarította termete körül, hogy az
mint egy görög hősszobrot, rögtön salonképessé tette, s akkor aztán
egész nagyvilági courtoisieval beszélt a kisasszonyhoz.</p>
<p>– Tudom én azt igen jól, Milióra kisasszony. Első idejövetelem
is az ön bátyjának parancsára történt. Ő megtudta, hogy ezen a
vidéken éhinség van, s ha a nép szükséget szenved, akkor az ő
testvére is nélkülözni kénytelen, s azt mondá nekem: eredj oda,
lásd el népünket élelemmel a sziklafészkeinkben s a húgomat télire
valóval. Én ezt a magam módja szerint végrehajtottam, kissé nagy
huzakodásba került, de a czél el van érve.</p>
<p>Most aztán még nagyobb hévvel szorongatá az ifjú kezét szíve
tájára a leány.</p>
<p>– Hogyan? Te az én bátyámtól jösz? Te láttad őt? Ő küldött
ide?</p>
<p>Az uskók hódolattal felelt.</p>
<p>– Hogyan is mertem volna én különben, alattvaló vajda, az én
uramnak, a mi leendő czárunknak a huga előtt megjelenni, ha urunk
által küldve nem lettem volna?</p>
<p>Milióra megijedt, hogy most már ilyen nagy távolság támad majd
közöttük.</p>
<p>– Nem! Nem! Csak maradjunk annál, hogy te Deli Markó vagy, a
kraljevics, én pedig a te menyasszonyod, a kit a sziklaváradba
fogsz haza vinni, addig pedig itt várok rád.</p>
<p>– Ahhoz az én czáromnak az engedelme szükséges.</p>
<p>– Oh, ő abba bele fog egyezni, mert ő engem nagyon szeret. Aztán
te annyi hőstettet fogsz elkövetni, hogy nem tagadhat meg
tőled.</p>
<p>– Harczaim diadalkoszorúját a te kezedből várom.</p>
<p>Ez igazán lovagias mondás volt. Igazi hős lovagok, a kik
hexameterekben és alexandrinusokban beszélnek, <span class=
"pagenum"><a name="Page_181" id="Page_181">-181-</a></span> sem
mondhatnának szebb vallomást a szívük választotta hölgynek.</p>
<p>– Mikor térsz vissza hozzá? tudakolá Milióra.</p>
<p>– Még ma, a mint innen menekülhetek.</p>
<p>– Vidd neki csókomat!</p>
<p>– Kár, hogy azt átvennem nem lehet.</p>
<p>– De lehet, szólt Milióra, hamiskásan mosolyogva, levélben,
papiron. Könnyen megy ez. Itt van a papir, ez a költemény, a mit
neked felolvastam, ennek a háta üres lap, a hajtűm ezüst vége jól
fog irón helyett; csak annyit irok rá: «Csókollak ezerszer,
Miliórád». Nesze, vidd el neki. Ebből majd megtudja azt is, hogy mi
szeretjük egymást.</p>
<p>– De majd azt fogja gondolni, hogy ezt az ezer csókot nem ő
neki, hanem Deli Markónak szántad.</p>
<p>– Hát mit tegyek?</p>
<p>– Ird fölé a nevét.</p>
<p>– Igazság az! Hisz a nélkül nem tudná, hogy neki szól ez.</p>
<p>És Milióra szépen fölirta az üzenete fölé a bátyjának a nevét,
nem azt a Babiagoriai Riparievichet, hanem az igazit, a melyik
benne van a magyarországi aranykönyvben. Úgy adta át azt
költeményestül együtt az uskók hősnek.</p>
<p>Az elzárta azt tüszőjébe.</p>
<p>– Két hét mulva ő nála leszek. Csak most innen menekülhessek ki
gyorsan és biztosan.</p>
<p>– Kigondoltam én azt már igen jól, mondá Milióra.</p>
<p>– Ha ezeket az összeszakgatott köntösöket újra fölveszem,
mindenki megismer bennük, hogy uskók vagyok.</p>
<p>– Nem is azokat veszed föl, hanem ezeket itt ni.</p>
<p>S azzal Milióra előhúzott egy csomagot a zugból, a mit
szobájából hozott le. Az ő saját öltönyei voltak benne.</p>
<p>– Ezeket vegyem föl?</p>
<p>– Hisz olyan sima arczod van, mint egy leánynak, termeted is
olyan karcsú. Kicsinynyel vagy magasabb nálamnál. <span class=
"pagenum"><a name="Page_182" id="Page_182">-182-</a></span> Minden
ruhám rád fog illeni. S ez nagyon jó bugyola lesz neked. A ki innen
meglát kimenni, mind azt hiszi, én vagyok, tőlem pedig félnek,
elfutnak, a Margueritának vélnek, senki sem fogja utadat állni
ebben az álczában, bátran keresztül mehetsz vele a határon.</p>
<p>– De hogy jutok ki innen a várból? Azon az úton, a melyen
feljöttem, nő gúnyában nem kúszhatok.</p>
<p>– Arról is gondoskodtam már. Axamita a várkaput mindig zárva
tartja, a kulcsok az övébe vannak dugva. Hozzám rendesen délben,
meg este szokott feljönni, máskor odalenn van a puntában – és fon.
Nem tudja leányvoltát megtagadni, fon, mikor nem látják. Majd ma,
ha feljön hozzám, pálinkát adok neki inni, addig itatom, míg
elalszik, akkor aztán elveszem tőle a kulcsokat, s kibocsátalak a
várkapun. A kert rácskapuja a Valle felé nyitva van, arra, Rovinon
keresztül legjobb lesz menekülnöd.</p>
<p>– Angyal vagy, szólt az uskók vitéz, megszorítva gyöngéden a
leány kezét.</p>
<p>Milióra nagyot fohászkodott.</p>
<p>– Szeretnék még nagyon sokáig együtt lenni veled, szólt két
kezét az ifju vállaira téve. De ha menned kell, menj mentül
elébb.</p>
<p>És aztán sokáig nézett az ifjú szemébe, míg könyei el nem
takarták előle. Hogy még ilyenkor sem szabad egymásnak egy csókot
adni! Nem, egyetlen egy búcsucsókot sem. Úgy kell megválni
egymástól csókolatlanul. Ebben a rettenetes házban, a hol annyian
haltak meg azért, mert csókot adtak és vettek.</p>
<p>Milióra ruhái egészen ráillettek az uskók hős termetére. A
vállfüző segített hozzá. Mikor készen volt az öltöztetéssel,
Milióra maga is meg volt elégedve a művével. Tökéletes asszonyi
alak állt előtte.</p>
<p>A valóságos «lady Adamina».</p>
<hr class="tb" />
<p>A szél megállt. Úgy szokta, egyszerre megszakad, mintha a
tengerbe ölte volna magát, s a hullám még sokáig zúg, <span class=
"pagenum"><a name="Page_183" id="Page_183">-183-</a></span>
csattog, de már ellenfele eltünt, a lég csöndes, a nap egyszerre
melegen süt, a jég, a hó szennyes patakokban olvad alá a
szikláról.</p>
<p>Axamita leányasszony azt gondolta, hogy most már mégis ideje
lesz letenni a kezéből az orsót s felnézni a toronyba a
kisasszonyához és meggyújtani a kandallójában a tüzet és aztán
ebédet főzni. Felballagott a várba.</p>
<p>A mint a várkapun belépett s azt ismét bezárta, a háta mögött
megütötte az orrát a nagy füstszag.</p>
<p>– Eh ha! Valahol ugyan tüzelnek, még pedig olajfával.</p>
<p>Egybe megakadt a tekintete az udvar középen álló kutállványon, a
füst abból jött elő.</p>
<p>– Ohó! Az én kisasszonyom csakugyan megtette azt a hóbortot,
hogy a pinczébe ment le tüzet rakni a reggelijéhez. Mind az ördögé
leszünk ma!</p>
<p>Előbb azonban kitekintett a kertajtón, nem találja-e őt
ottan?</p>
<p>Miliórát nem találta ott, hanem igenis a handzsárt a hegyével a
földbe furódva. Néhány vércsepp is volt látható a jéghalmazon.
Bizonyosan az uskók megsértett lába hagyta ottan. Axamita
meggyőződött felőle, hogy ez a bóra lábának a vére. A megsántult
rém azért ment haza gunnyasztani. Már most bizonyosan tudta, hogy
Milióra tündér, a ki elő tudja hivni a vihart és vissza tudja
kergetni az odujába. De jó volna, ha több rendbeli ördögökkel nem
töltené meg ezt a kastélyt.</p>
<p>Azért is most már elszántan indult a pincze felé, hogy Miliórát
felhivja onnan. Nem jó dolog az, a mit most cselekszik.</p>
<p>Nem is jó volt, de már meg volt.</p>
<p>Axamita felnyitá a pinczeajtót, a mi soha sem szokott kulcscsal
bezárva lenni s már a lépcsőgádorból látta, hogy a cseppkőbarlang
szádából erős tűzvilág szüremlik ki.</p>
<p>Még épen a barlangban rakni tüzet, a hol a manók tanyáznak!
<span class="pagenum"><a name="Page_184" id=
"Page_184">-184-</a></span></p>
<p>Keresztet vetett magára s szent Györgyöt hivta segítségül. Azzal
nekibátorítva magát, robogott előre a barlang száda felé, mint
mikor Borodinónál ágyúüteget ostromolt.</p>
<p>Csakhogy ez félelmesebb látvány volt egy ágyúütegnél.</p>
<p>A barlang bevilágítva a közepén rakott tűztől. A stalaktit
bálványok, ki átlátszó fehér, ki ragyogó vörös, és valamennyi
között áll, háttal a tűznek fordulva, maga a Vila, a tündér, fél
kezét a csipőjére téve, a pokol fecskéi, a denevérek úgy röpködnek
délczeg alakja körül.</p>
<p>Axamita még most sem engedte a gyáva félelemnek, hogy erőt
vegyen a szívén. Megismerte a földalatti alakon Milióra ruháit, s
azt hitte, hogy őt látja maga előtt.</p>
<p>– De ugyan, kisasszony, az Isten szerelméért, mit csinál
idelent? Ne játszszék a tűzzel. Jőjjön fel a szobájába.</p>
<p>Azzal odament a félelmes alakhoz s megfogta annak azt a kezét, a
melyik a csipőjére volt téve.</p>
<p>Erre az a hölgyalak a másik kezével hirtelen torkon ragadta s
olyan erővel, a minővel túlvilági lények rendelkeznek, úgy vágta
Axamitát a falhoz, hogy a lélekzete elállt, s ugyanakkor
leszakította az övéről az egész kulcscsomagot s aztán rohant ki a
pinczéből.</p>
<p>Axamita, az első rémületből felocsudva, annyira visszanyerte, ha
nem is a bátorságát, de a kötelességérzetét, hogy utána futott a
nőalaknak, s még jól láthatta, a mint az a hosszú oszlopos
corridoron végig suhanva, a várkapuhoz rohant, azt a kulcscsomaggal
felnyitotta, a kulcsokat lehúzta, a kapun kiugrott, azt bevágta
maga után s aztán a kulcsokkal újra bezárta.</p>
<p>Axamitának a homlokán csurgott a veriték.</p>
<p>Milióra megszökött a várból!</p>
<p>Ez volt az első gondolatja.</p>
<p>Aztán jött a másik: felfutni a toronyba s onnan utána nézni,
hogy merre szökik?</p>
<p>Rohant fel a lépcsőkön a legfelső szobába.</p>
<p>S a mint oda benyitott, maga előtt látta Miliórát, a valóságos
élő Miliórát, a ki nyugodtan jött eléje az égő <span class=
"pagenum"><a name="Page_185" id="Page_185">-185-</a></span>
kandalló elől, s azt kérdé tőle szeliden: «Nos, Axamita,
strázsamester leányasszony, hát mi történt?»</p>
<p>Egyszerre két helyen jelen van! Ez a «Vila»!</p>
<h2>AZ UTOLSÓ JÁTSZMA.</h2>
<p>Babiagorai Riparievich Metell szokatlan órában tért haza a
szállására, ebéd után hat órakor, a mikor minden gentleman vagy a
színházba, vagy a clubba megy, de haza semmi esetre sem.</p>
<p>Még mindig ott lakott lord Camelborough Adam palotájában. Az
tartozott neki ezért még hálával, különben távolléte alatt a
cselédjei mind eladogatták volna a ritkaságait, porczellánját és
ezüstneműit.</p>
<p>Mikor a boudoir ajtaját felnyitotta az óralánczán függő kis
kulcscsal, az a meglepetés várt rá, hogy a bezárt szobában egy
férfit talált az ottománon heverészve és szivarozva, a kit
eltávozásakor nem hagyott ottan.</p>
<p>A meglepetés azonnal átváltozott örömre, a mint az ottománon
heverő szemközt fordult feléje.</p>
<p>– Ah, lord Adam! Ön megérkezett?</p>
<p>– Épkézláb, a hogy ön látja.</p>
<p>– No ennek sokszorosan örülök, hogy ön itt van.</p>
<p>– Magam is, de mi az ördögért nem tegezzük mi egymást?</p>
<p>– Már egészen megfeledkeztem, hogy így szoktuk. Nekem ugyan
egészen apropos jöttél most meg.</p>
<p>– Hogyan? Talán kifogyott a pénztárad?</p>
<p>– Ellenkezőleg. Megtelt. Már el akartam hagyni Párist.</p>
<p>– A gutát! Hát egészen rendbeszedted a dolgodat? Minden
juhocskád a szárazon van? a hogy a német mondja.</p>
<p>– Mind. A pénzem itt van egy arasznyi papiron, a fiumei
Augustich házra szóló váltóban.</p>
<p>– Az igen jó firma.</p>
<p>– Hát te azt hogy tudod? <span class="pagenum"><a name=
"Page_186" id="Page_186">-186-</a></span></p>
<p>– Hiszen jártam Fiuméban. Tudod, «akkor».</p>
<p>– Igen, de azóta az uskókok kirabolták Fiumét.</p>
<p>– Annak a háznak nem tettek kárt. Hát már te is tudsz erről a
putsról.</p>
<p>– Itt van a hirlapban. Ez a hír határozott épen, hogy minél
előbb elmenjek; azt irják a lapok, hogy Deli Markó a fiumei kaland
után Porto-Rét is meglátogatta, s az én Frangipáni váramba is be
akart törni, s csak a rovinoi lázárok rémpofáitól riadt vissza.
Szegény húgom, hogy félhetett!</p>
<p>– Ne búsulj! Azóta már tönkre verték az uskókokat az osztrákok
és a törökök, a hajóikat is elsülyesztették.</p>
<p>– De a legújabb hirek szerint Deli Marko maga elmenekült, s
annak az átkozott ficzkónak nem lehet hinni, a míg eleven.
Azonfelül még azt is irják a lapok, hogy egész Dalmatiában éhinség
van, azt sem tudom, hogy szegény húgom nincs-e a legnagyobb
nyomorban? alig várom, hogy ott lehessek mellette, s elhozhassam
magammal arról az átkozott helyről.</p>
<p>– De csak nem akarsz engemet úgy itt hagyni, hogy még csak ki
sem beszéltük magunkat egymással.</p>
<p>– Ellenkezőleg. Ez az egész éjszakám a tied. Épen most adtam
számot a közjegyzőnek egész rám bizott vagyonodról, hogy
visszatértedig vegye át; ezt mind átnézheted.</p>
<p>– Vesződjék vele a közjegyző, ha rá van bízva; én egyébről
akarok veled fecsegni, a mi nem kerül a bélyegzett papirosra.</p>
<p>– No igen, azokról is számot adok. Itt van egy csomó kartell;
ezek közül a behasított fülűek később a küldőik által
visszavonattak, kielégítő magyarázat után, az átlikasztottak
pisztolylyal, a levágottak karddal lettek elintézve egész
lovagiasan, minden nagyobb szerencsétlenség nélkül. Ez a teherlap
egészen tiszta, semmi kihivás nem vár rád; Lady Adamina rég el van
felejtve, csak az egy muszka gróf duzzog még, a kinek mylady
korodban <span class="pagenum"><a name="Page_187" id=
"Page_187">-187-</a></span> egyszer egy pofont adtál. De azt is
megnyugtattam azzal, hogy ha visszatérsz, egy csókot fogsz neki
adni arra a helyre.</p>
<p>– Vagy egy kardcsapást, a hogy jönni fog. – Hát aztán?</p>
<p>– A versenyparipáid közül kettő nyert, egy pedig kitörte a
nyakát.</p>
<p>– Béke hamvaira!</p>
<p>– A leveleidet, a mik érkeztek, felbontottam, s a melyikre
tudtam, válaszoltam; itt találod őket az iróasztal fiókjában, a
válaszok másolataival együtt.</p>
<p>– Majd ha egyszer nem lesz egyéb dolgom.</p>
<p>– No még aztán hátra van az értesítésem arról a kis hölgyről, a
ki a vivienne-utczai 98-ik számú házban lakik, s a ki egyedül volt
arról értesülve, hogy lady Adamina nem az ő neméhez tartozik.</p>
<p>– Ah! A Brilianta! Hát meg van még?</p>
<p>– Megvan és folyvást ragyog; utasításod szerint, nem voltam reá
féltékeny, s ennélfogva nekem semmibe sem került, úgy hiszem, hogy
a muszka jobban tudja, hogy hol laknak a hitelezői?</p>
<p>– S a búcsúestét nem töltöd nála?</p>
<p>– Nem. Azt átengedem neked. Legyen a búcsúból viszontlátás.</p>
<p>– Ah, nagylelkű jó barát! És te mivel akartad tölteni az
éjszakát?</p>
<p>– Nevess ki érte. Mandolinon játszom.</p>
<p>– Mi az ördög? Mandolinon? És kinek?</p>
<p>– Hát csak magamnak. – Megvallom neked őszintén, hogy mikor arra
a szegény leányra gondolok, ott abban a puszta várban, úgy
lehangolódik a kedélyem, szinte sírhatnám. Olyankor bújok az
emberek elől. Bezárkózom négy fal közé, s előveszem a mandolint és
egyedül magamban eldanolom azt a csónakdalt, a mit utoljára
danoltam neki, mikor gondolámon a Frangipáni várig vittem. Azt
igértem szegénynek, hogy majd mikor visszatérek <span class=
"pagenum"><a name="Page_188" id="Page_188">-188-</a></span> hozzá,
hogy magammal hozzam, messziről meghallja ezt a dalt, a mint
közeledem a csónakommal.</p>
<p>– Ah, ez nagyon szép! Egy barcarola, a miről rád ismernek. Hát
nekem nem danolnád azt el?</p>
<p>– Bohóság! – Kinevetni való. – Minden embernek vannak ilyen
gyöngeségei. – Én mikor szegény kis hugomra gondolok, akkor
ellágyulok, megolvadok. – Szegény kis majmocskám!</p>
<p>– No hát vedd kézbe azt a mandolint. Ha te ráérsz barcarolát
danolni, én ráérek azt hallgatni. Képzeld, mintha lady Adamina
volnék s annak danolnád.</p>
<p>Metell felvette a mandolint és dalolt hozzá.</p>
<div class="poem">
<div class="stanza"><span class="i0">«Eljött az esti
szellő,<br /></span> <span class="i2">Ringatva
csónakom,<br /></span> <span class="i0">Az ő nevét
susogta,<br /></span> <span class="i2">Kiért imádkozom<br /></span>
<span class="i4">Reggel gondolámban,<br /></span> <span class=
"i4">Este nyoszolyámban:<br /></span> <span class="i6">Milióra!
Milióra!»<br /></span></div>
</div>
<p>– Nagyon szép! Igen szép gondolat, ismerős dallal tudatni
messziről megérkezésedet! Ő a torony ablakából fogja azt hallgatni
s aztán lefut eléd a partra. Te is így gondoltad ezt ki, ugy-e? Ez
szép találkozás lesz.</p>
<p>S aztán Metell még a második és a harmadik versét is eldalolta a
csónakdalnak, akár meg is tanulhatta azt tőle Adam lord.</p>
<p>– Tehát te nagyon szereted a hugodat, Metell?</p>
<p>– Voltaképen az egész nőnemből ezt az egyet szeretem igazán.</p>
<p>– S nem fáj a szived, mikor itt hagyod Párist, a Palais-Royalt,
a tatár tábort, azért, hogy a Quarnero szikláit meglásd újra?</p>
<p>– Bizony semmit sem hagyok itt a miért visszakivánkozzam.</p>
<p>– Ejh, hát én sem vagyok senki rád nézve?</p>
<p>Metell megölelte lord Adamot. <span class="pagenum"><a name=
"Page_189" id="Page_189">-189-</a></span></p>
<p>– Te kivétel vagy rám nézve az egész emberi fajból. Mikor
asszonynak hittelek, akkor is úgy szerettelek, mint egy jó barátot.
Tudod, hogy én ezt nem szoktam mondani.</p>
<p>– Hanem tettekben nyilvánítod. Például most, a midőn elhagysz,
úgy szólván menekülsz előlem.</p>
<p>– Igaz, tudod, az irántad való szeretetembe egy neme a
félelemnek vegyül.</p>
<p>– Tőlem félsz?</p>
<p>– Igen. Te azt mondtad nekem egyszer, mikor búcsút vettél tőlem,
hogy egyet nem bocsátasz meg nekem soha, azt, hogy
kényszerítettelek női álczádat elvetni s férfi alakban jelenni meg.
– Ezért valahányszor rád gondolok, mindig olyan érzés fog el,
mintha egy lefizethetetlen nagy adósságom volna nálad, a mi elől
legjobb lesz megszöknöm. S mikor elém jösz, mosolyogva megölelsz,
kezet szorítasz, rám bizod a vagyonodat, a szeretődet, az
ellenségeidet, sőt még a lovaidat is, még sem tudok attól a
gondolattól menekülni, hogy itt van nekem egy igen kedves jó
barátom, a ki engem nagyon szeret, hanem azért mindig azon töri a
fejét, hogyan találjon ki valami olyan tromfot, a mivel nekem ezt
az elrontott mulatságát visszatorolja.</p>
<p>– S ebben a hitedben megerősít az, hogy én egy izben az igazi
nevednek a titka után fürkésztem. De hiszen láthatod, hogy a mint
az adataiddal felvilágosítottál, megnyugodtam a titkolódzásodban, s
tovább nem háborgattalak semmi kérdezéssel. Ha neheztelnék rád, nem
volnék most itten, nem szorítanám meg a kezedet.</p>
<p>– Én mégis érzem azt, hogy nincs köztünk minden kiegyenlítve. Ez
olyan, mint mikor a társaságunkban valaki egy másik gentlemannek
valami olyan élczet mondott, a min a többiek nevettek; annak egész
életén át készen kell arra lennie, hogy azért az egy élczért
valamikor okvetlenül kell jönni olyan alkalomnak, a mikor a
társaság őtet fogja, ha lehet, épen olyan nagyon kinevetni; ha ez
nem lehet, épen olyan nagyon megsiratni. <span class=
"pagenum"><a name="Page_190" id="Page_190">-190-</a></span></p>
<p>– No hát quitteld le ezt a tartozást ma s légy egészen
tehermentes velem szemben.</p>
<p>– Mivel?</p>
<p>– Azzal, hogy ne készülj még holnap reggel a dalmatiai utadra,
hanem jöjj el velem még ma este a l’hombre clubba.</p>
<p>– Én nem kártyázom többet.</p>
<p>– Micsoda? Te nem kártyázol?</p>
<p>– Tudod jól, hogy miért tettem eddig? mi vetette újra kezembe az
elátkozott kártyát? Azt a czélt már elértem. Hugomnak a vagyonát, a
mit a diplomaták és financierek elsinkófáltak, én a magam
tudományával a játékasztalnál, tisztességesen, gavallérosan
visszaszereztem. Többet semmi okom nincsen játszani. Ezentul csak
egyedül fogok l’hombrezni szalmaemberekkel.</p>
<p>– De még ma el kell velem oda jönnöd. Ez a velem való
végleszámolásod. Tudod, hogy a mint én abba a társaságba, a hol
mint lady Adaminát adoráltak, most mint lord Adam belépek, a
legfurcsább helyzetben fogom magamat találni. Nem tudhatom, hogyan
fogadnak? Egy hamis megállás és rám omlik az egész világ. Ennél a
visszatérésnél olyan szükségem van egy jó barátra, mint a jobb
kezemre. Elől, hátul szememnek kell lenni. Szükséges, hogy legyen
egy gentleman barátom, kivel karöltve járhassak a termeken végig.
Ez mulhatatlan kötelességed, hogy te, a ki annyi kényes ügyben
képviselted személyemet, mellettem légy és biztosítsd tanuságoddal,
hogy ezek az ügyek rendben és lovagiasan vannak elintézve.</p>
<p>– Igazad van! Ezt a tartozásomat le kell rónom.</p>
<p>– Tehát még ezt az éjt a clubban töltjük együtt. S onnan
elmegyünk a Vivienne-utczai házba.</p>
<p>– Ha a muszka meg nem előz.</p>
<p>– S csakugyan komolyan boszut állt volna rajtam a muszka lady
Adamináért egy separat invásióval, minden mandatum nélkül, az én
suverain országomba? – No akkor a restauratióhoz komolyan hozzá
kell látnunk. <span class="pagenum"><a name="Page_191" id=
"Page_191">-191-</a></span> Brillianta Francziaország, mi: Anglia,
Russia, Austria együtt valóságos triple alliance.</p>
<p>– Én kimaradok a szent szövetségből.</p>
<p>– De majd rajta leszek, hogy a muszka is kimaradjon, én a
continentál-zárt helyreállítom. A többi ország mind fœminini
generis, csak «Albion» masculini.</p>
<p>A két ifju a titkos lépcsőn keresztül hagyta el Camelborough
palotáját, a nélkül, hogy a cselédség megtudta volna igazi gazdája
hazaérkeztét világkörutjából.</p>
<p>A clubban még akkor nem játszottak, csak egy pár öreg úr
sakkozott, hogy teljék az idő. A két belépő ifjut egyszerre körül
fogták az ismerősök, Adam lord sokkal szivélyesebb fogadásra
talált, mint a milyent képzelt. Rászedett udvarlóinak elpárolgott
már a haragja, a tréfát sikerültnek találták s a mi komoly
utóhangja volt, azt a conventionatus pisztolydurranás,
kardcsattogás kiegyenlítette. A két karöltve járó ifjut Orestes és
Pyladesnek nevezték.</p>
<p>Csak az egy muszka fintorgatott különös képeket.</p>
<p>– Te talán még nem kaptál elégtételt? szólítá meg őt lord Adam
egyenesen belékötelőzködve.</p>
<p>– Vettem magamnak azt, igen is.</p>
<p>– Ugyan hol?</p>
<p>– A rue Vivienneben, a hôtel des acaciasban.</p>
<p>– Távollétemben… fitymálódék lord Adam.</p>
<p>– Jelenlétedben is, ha úgy tetszik.</p>
<p>E hetykélkedésre lord Adam oda sugta Metell fülébe.</p>
<p>– Te! Foglald le nekem ezt a muszkát.</p>
<p>– Hogyan?</p>
<p>– Nem bánom én, akárhogyan. Ülj le vele kártyázni.</p>
<p>– De én már megfogadtam, hogy mától fogva nem kártyázom
többet.</p>
<p>– Postdatáld a fogadásodat egy nappal – az én kedvemért.</p>
<p>– Jól van. Hát a te kedvedért. Pour la dame. <span class=
"pagenum"><a name="Page_192" id="Page_192">-192-</a></span></p>
<p>– A míg te az ellenséggel szemben harczolsz, az alatt én
elfoglalom a rue Viviennei redoutot.</p>
<p>– Úgy hiszem, nem nagy ostrom kell hozzá.</p>
<p>Azzal Metell felhivta a muszkát a játékra. Annak úgy is
tartozott revancheal.</p>
<p>Ezuttal Metell rosszul játszott, folyvást vesztett. A kártya is
oly szeszélyesen járt rá nézve, mint még soha. A mellett olyan
hibákat követett el, a mikért egy kezdő játékos is pirulna.</p>
<p>Valami egy óra mulva a muszka megsokalta a folytonos balsikert
ellenfele részéről.</p>
<p>– Ön ma nincs jól disponálva.</p>
<p>– Az ám, másutt jár az eszem.</p>
<p>– Akkor jobb lenne, ha abba hagynók a játékot.</p>
<p>– Miattam ne. Majd később belemelegszem.</p>
<p>– Az én kedvemért ne folytassuk.</p>
<p>– Nem az ön kedvéért játszom.</p>
<p>– Ha pedig a dioscur kedvéért játszik ön velem, akkor meg épen
fölösleges áldozatot hoz a baráti kötelességnek, mert Brillianta ma
este elutazott s rajtam kívül nem mondta meg senkinek, hogy hová?
Mylord ezóta vissza is került a hôtel des acaciasból a saját
hôtelébe, s boszujában maga főzi otthon a punchot.</p>
<p>– Ez jó tromf volt, mondá Metell, akkor csakugyan
összeszámolhatunk.</p>
<p>Azzal elkezdték a táblán följegyzett számokat összeadni.</p>
<p>E közben egy clubszolga jött oda Metell háta mögé s ezt sugá a
fülébe:</p>
<p>– Egy idegen úr van odakinn az utczán, batardban, sürgős
izenetet hozott Dalmatiából.</p>
<p>Metellnek Milióra jutott az eszébe. Voltaképen mindig is az járt
az eszében, ez az izenet csak elevenebben odahozta őt eléje. Nem is
gondolhatott másra.</p>
<p>Engedelmet kért játszótársától, hogy egy pár pillanatra
eltávozhassék. Bevett szokás volt, hogy idegent, szabályszerü
<span class="pagenum"><a name="Page_193" id=
"Page_193">-193-</a></span> bevezetés nélkül a l’hombre-club
palotájába be nem eresztettek, hanem ha a clubtagok közül valakinek
dolga volt, sürgetősen elintézni való, az kimehetett az utczára s
ott végezhette azt el zaklatójával.</p>
<p>Tél volt az idő, február közepe, Metellnek fel kellett öltenie a
ruhateremben a sok galléros redingotját, s úgy menni ki az
utczára.</p>
<p>Nemsokára valami dördülés, vagy csattanás hangzott odakinn; nem
lehetett jól kivenni, hogy mi, sem azt, hogy az utczán történt-e,
vagy a folyosón? Az urak idebenn egyébbel voltak elfoglalva.</p>
<p>Nehány percz mulva Metell visszatért a játszószobába, a hol
társát magára hagyta. Feltünhetett volna arczának szokatlan
sápadtsága; meg az, hogy a hosszú redingotot itt sem vetette le.
Azonban ki törődik azzal, hogy egy játékos, a ki vesztett, miért
sápadt arczú? a felöltőt pedig igazolta az, hogy menni készül.</p>
<p>– Mennyi a veszteségem? kérdé a muszkától.</p>
<p>Az megmutatta neki a táblát.</p>
<p>Metell elővette a tárczáját az oldalzsebéből és fizetett.</p>
<p>– Micsoda dördülés volt az odakinn? kérdé a muszka. Lőttek, vagy
ajtót csaptak be?</p>
<p>– Ajtócsattanás volt, mondá Metell, kissé rekedtes hangon.</p>
<p>– Ön most hazamegy?</p>
<p>– Egyenesen haza.</p>
<p>– Jó éjszakát.</p>
<p>S még megajándékozta Metellt egy szivarral, a mit az meggyújtott
a gyertyánál s aztán kezet szorított s szivarozva ment le a
kocsijáig.</p>
<p>Mikor a rejteklépcsőn felment a hálószobáig, már csakugyan
otthon találta lord Camelborough Adamot. A punchégetésnél
kapta.</p>
<p>– Nos? Hát te már abbahagytad a játékot? kérdé Adam lord a
belépőtől. Ilyen korán?</p>
<p>– Valami jött közbe, a mi félbeszakított, mondá tompán
<span class="pagenum"><a name="Page_194" id=
"Page_194">-194-</a></span> Metell. – A nagybátyám rámtalált s
lehivatott az utczára.</p>
<p>– Nos? De csak nem tett veled valami bolondot?</p>
<p>– Csak azt tette, a mit megigért, keresztül lőtt.</p>
<p>Azzal leveté magáról a bő burkonyt. Akkori divat szerinti
hosszú, sárga selyem mellény volt rajta, az egész mellény csupa vér
volt.</p>
<p>– Te meg vagy sebesítve?</p>
<p>– Még pedig halálosan. – Ne csengess a cselédeknek, kérlek. Nem
kell a dologból lármát ütni. A gyilkost nem szabad üldözni. Jó volt
ez így. Nem kell nekem orvos. Tudom, hogy meg kell halnom. Egy pár
órai időm van csupán, a míg eszméletemnél vagyok, s azt jól fel
kell használnom. – Maradj mellettem. – Rád kell bíznom minden
ügyemet, a mit félbehagyok. – Senki mással nem közölhetem
ezeket.</p>
<p>Adam lord a kerevetig vezette barátját s karjaival tartá fenn,
míg az elhelyezé a fejét a vánkoson. Már ekkor sok vért kellett
vesztenie.</p>
<p>– Nem tennéd le a szivart a szádból? mondá neki Adam lord.</p>
<p>– Nem. Nagyon jól szelel. Azt hiszem, hogy eltart addig. Ha
szivességet akarsz velem tenni, kérlek, told ide az irótámlányt,
hadd irok levelet a hugomnak.</p>
<p>S Metell hanyat dőlve szivarozott és irt. Az egyik kezét a
sebére nyomva tartá, a másikkal irt. Néhány percz mulva azt
mondá:</p>
<p>– Igazad van. Ez a szivarfüst kápráztatja a szememet.</p>
<p>S eldobta a szivart. Néhány szó leirása után megint
felsohajtott.</p>
<p>– Biz én nekem így is káprázik a szemem. Nem tudom mi lelte,
alig látom a mit irok. Kérlek, hajolj ide fölém s mondd fönnhangon,
hogy mit irtam.</p>
<p>Adam lord odahajolt Metell fölé s leolvasta neki a papirról, a
mit az tétovázó betűkkel odairt.</p>
<p>– Kedves Miliórám. – Én haldoklom. – Keresztül <span class=
"pagenum"><a name="Page_195" id="Page_195">-195-</a></span> lőttek
párbajban. – Nem mehetek érted. – A pénz, a mit neked igértem,
megvan. – De te ne váltsd ki azon az ősi birtokot. – Maradj távol
mindenkitől, a ki rokonunk. – Az, a ki neked ezt a levelet át fogja
adni, egyuttal a váltót is odaadja, a mely vagyonodat képviseli. –
Ő majd elfog magával vinni szomorú magányodból, keres számodra
boldogabb menedéket, úgy fog rólad gondoskodni, mintha helyettem
bátyád volna. – Ez az én egyetlen igaz barátom, lord Adam of
Camelborough. Isten oltalmazzon. Légy áldott! – Bátyád Metell.</p>
<p>Az utolsó szavak olvastára megölelte a haldoklót Adam lord, s
halkan suttogá:</p>
<p>– Elfogadom a rámbizottat.</p>
<p>Metell kezét nyujtá neki s megrázta szótalanul Adam lord
jobbját.</p>
<p>Azután összehajtá a levelet, belerekeszté a pénzről szóló
váltót, s lehúzta az újjáról a gyűrűjét, azt odanyujtá lord
Adamnak, hogy pecsételje le a boritékot. Majd a gyűrűt is átadhatja
Miliórának, családjuk czímere van rajta.</p>
<p>– És most hivass nekem egy papot, görög unitus pópát; ne
orthodoxot, mert azoknál a gyónás nem járja. – Teher nyomja a
lelkemet. – Azt hiszem, hogy az a mesterség, a mivel én vagyont
szereztem, egészen hasonlít a banditáéhoz. – Ki tudja, hogy itélnek
odaát a másvilágon? – Tesz-e külömbséget az a codex a kártyás és a
tengeri rabló között? – Pedig szeretnék a másvilágon legalább olyan
helyre jutni, a hol megint megláthatom az én szegény kis
Miliórámat. – Kedves kis ártalan madárkám! – Ő nem tud arról
semmit, hogy én mi úton szereztem számára ezt a pénzt? Az ő lelkére
nem vet árnyékot. Azt hiszi, a léghajót találtam fel, azzal
szereztem. Azt ám. Megyek is már rajta fel az égbe. – Szegény kis
árva majmocskám! – Nem fogom már neki énekelni a barcarolát, mikor
a part felé közeledik a csónakom. – Bajtárs! Tudod mit? énekeld te
helyettem azt a dalt, mikor arrafelé vitorlázol a maltempói
csatornán végig. – Adj <span class="pagenum"><a name="Page_196" id=
"Page_196">-196-</a></span> ide egy hangjegy papirt, én lekottázom
azt neked, tanuld be. – Örvendeztesd meg vele majd szegény kis
bolondomat. – Aztán eredj, hozass nekem addig egy pópát. – Siess
vele, míg a hagymáz utól nem ér.</p>
<p>És aztán leirta az eléje tett vonalozott papirosra a
csónakászdal hangjegyeit iromba vonásokkal, a míg lord Adam odajárt
papot keresni.</p>
<p>Biz ez nagy időbe kerül, a míg az ember Páris városában, késő
éjjeli órában egy görög unitus papot feltalálhat. Mire a pópával
visszatért lord Adam, már akkorra Metell készen volt – a
hangjegyzéssel is, meg az élettel is.</p>
<p>Mikor a pap odatartá neki a fülét, hogy gyónja meg neki lelke
terheit, Metell gyönge lélekzetével elkezdé neki a barcarola utolsó
verseit dudolni:</p>
<div class="poem">
<div class="stanza"><span class="i0">«Menj vissza esti
szellő,<br /></span> <span class="i2">Suhanj be
ablakán!<br /></span> <span class="i0">Mondd meg
szerelmesemnek:<br /></span> <span class="i2">Ő a legszebb
leány!<br /></span> <span class="i4">Nyomj ott ajakára<br /></span>
<span class="i4">Egy csókot éjszakára,<br /></span> <span class=
"i6">Milióra… Milióra…!»<br /></span></div>
</div>
<p>A pópa megáldotta, felodotta… Ezt bizony megbocsáthatják neki a
tulvilági itélő birák!…</p>
<h2>ÉS NEKI MÉGIS IGAZA VAN.</h2>
<p>Szép temetése volt Metellnek. A tatár tábor minden celebritása
ott volt a végtisztességtételén. Lord Camelborough Adam pompás
gránitobeliszkot rendelt meg a sirkőfaragónál legkedvesebb barátja
hamva fölé. Csupán egy clubtagot nem lehetett ott látni a
temetésen, a muszkát; bár a gyászjelentést neki is megküldte a
lord, sajátkezüleg czímezve. Ezért föl is tette magában Adam lord,
hogy a mint visszatér, ki fogja őt hivni párbajra. <span class=
"pagenum"><a name="Page_197" id="Page_197">-197-</a></span></p>
<p>A muszka azonban megelőzte őt, mikor lord Adam a palotájába
visszatért, már ott várt rá a salonjában.</p>
<p>– Ön nem jött el a mi barátunknak a temetésére! szólt a lord,
egyenesen rátámadva a muszka grófra.</p>
<p>– Nem mentem el, viszonzá a gróf, mert nem akartam azt
koczkáztatni, hogy az egész világ füle hallatára mondjam önnek
szemébe azt a három szót, a mit ott, a hol önnel találkozom, ki
kell mondanom. Ön lord Camelborough Adam kém, orgyilkos és
szemfényvesztő.</p>
<p>– Három nehéz szó!</p>
<p>– Három olyan szó, a miért nem szokás megverekedni, hanem a
miért vagy bocsánatot kérünk attól, a kinek ez mondva volt, ha el
tudta hárítani magáról; vagy kirekesztjük a társaságból, ha nem
volt mentsége.</p>
<p>– Halljam önnek a vádjait, gróf úr.</p>
<p>– Meghallja. Önnek tudomása volt Metellnek egy titkáról,
miszerint egy nagybátyja, a kinek az egyetlen fia öngyilkos lett
Metell kártyaszerencséje miatt, azzal fenyegette őt hogy ha még
egyszer kártyát vesz a kezébe, ő ott, a hol előtalálja,
keresztüllövi. Ezért viselt Metell Párisban álnevet. Ön megtudta
Metellnek az igazi nevét, s denunciálta őt a nagybátyja előtt, a
kit könnyű volt azután feltalálni, minthogy ő is ugyanazon nevet
viselé, s azon a vidéken, a hol ő lakik, minden ember tudja, hogy
az ő fia lőtte magát főbe. A nagybátyja idejött, az ön utasítása
nyomán rátalált Metellre, épen mikor kártyázott s megölte őt. Ez az
ön műve volt.</p>
<p>– Ön nagyon pontosan van értesülve, gróf úr.</p>
<p>– Igen pontosan. Itt van nálam a nagybátyájának hozzám irt
levele, ebben értesít körülményesen az egész esetről, miután épen
én voltam azon az estén Metellnek a játszó ellenfele. Azért tudatja
velem az egész dolgot, nehogy ártatlan embereket üldözzenek miatta.
Ő volt a gyilkos. Ez ő náluk dalmatáknál divatos szokás;
vérboszunak hívják. Ha processust akarunk ellene indítani, menjünk
<span class="pagenum"><a name="Page_198" id=
"Page_198">-198-</a></span> Ragusába, ott igen jó törvényszékek
vannak. Ő ezt a levelet a hajóraszálláskor irta hozzám. Ebből tehát
kisül, hogy ön kém volt, a ki egy gentlemant elárult, orgyilkos
volt, a ki a jó barátját megölette, és végül szemfényvesztő, a ki
obeliszkot faragtat annak a számára, a kit meggyilkoltatott. Igaz-e
ez a három állítás?</p>
<p>– Mind a három igaz.</p>
<p>– S van önnek rá valami mentsége?</p>
<p>– Van.</p>
<p>Azzal lord Adam szétgombolta a mellénye csipkefodrait s az inge
alól egy nyolczágú arany csillagot vont elő.</p>
<p>E csillag láttára a muszka csak lesütötte a fejét. – Egyszerre
vége volt az arczán a támadó büszkeségnek. Rabbá tett fogoly lett
belőle.</p>
<p>Lord Adam, azzal az öntudatos büszkeséggel, mely lefegyverez,
lépett megtámadója elé s egész bátran tekinte a szemébe.</p>
<p>– Jöjj a dolgozószobámba, mondá neki, ott majd megtudod a
többit.</p>
<p>Azzal ő maga előre ment, vendégét engedte hátul jönni.</p>
<p>A könyvtárakkal körül megrakott s nagy térképekkel diszített
szobába érve, helyet mutatott a pamlagon az orosznak; ő maga egy
kerekes székbe vetette magát, a zsinórra akasztott arany csillagot
ujja körül szélmalmoztatva.</p>
<p>– Te tudod, hogy mi ez a csillag? A szojusz blagodensztoiga
jelvénye, a minek te is tagja vagy. Ez az egyessége minden
szabadságra törekvő szláv népnek, a mihez tartoznak a hellenek,
oláhok s talán majd a magyarok is.</p>
<p>– De te angol vagy. Hogy kerülsz bele?</p>
<p>– Az nem tesz semmit. A hol csak szabadságharcz van a világon,
mindenütt találsz angolokat. Majd lesznek Moldvában, lesznek
Hellászban is, ha a hetairia megindítja cselekvését. Én már tettem
is valamit, azért birom az arany csillagot. Az én nevem «Deli
Markó». <span class="pagenum"><a name="Page_199" id=
"Page_199">-199-</a></span></p>
<p>– Micsoda? te voltál az, a ki az uskók népet fellázítottad s a
dalmata partot fellármáztattad velük?</p>
<p>– Az szép kis lárma volt. Az osztrákoknak egy hadsereget kellett
miatta mozgósitaniok; már eddig egy pár millió forintjuk füstöt
vetett.</p>
<p>– De hát mit vétettek neked épen az osztrákok?</p>
<p>– Azt is megmondom. Azt is tehetném ugyan, hogy a magas pathos
hangján beszéljek veled, hogy fenkölt diatribákat zengedezzek
szabad népekről, s azokat elnyomó zsarnokokról; de ezt hagyom
akkorra, majd – mikor az angol felsőházban fognak megtámadni az
ellenfeleim; itt most négy fal között s te előtted nem erőteltem
meg a fantáziámat, igazat mondok. A lord kanczellár engemet
proponált Bécsben nagykövetnek, s erre Metternich azt felelte, hogy
nem bánja, küldjön ő felsége akár egy egész okos embert, akár egy
egész bolondot követül Bécsbe, de ne egy félbolondot. Élcznek elég
jó ez egy osztrák minisztertől. Én erre aztán azt mondtam, no hát
legyünk egész bolondok, hogy megnyerjük Metternich tetszését. S
megcsináltam neki az adriai tengerparti lázadást. Voltam három
hónapig uskók fejedelem, hordattam magam előtt dárdára tűzött
fejeket s viseltem háborút két nagy hatalom ellen szárazon és
tengeren.</p>
<p>– Csakhogy már most vége van a fejedelemségnek is, meg a
hadviselésnek is.</p>
<p>– Csak most kezdődik mind a kettő. Most jön a java. Én teszek, a
míg ti cunctatorkodtok. Ezért kellett meghalni Metellnek, mert ő is
a halogatás embere volt. Én nem vagyok az. Valahol, valakinek el
kell kezdeni a dolgot. Ypsilanti tűzze ki a zászlót Moldvában,
Germanos Mauromichalis a Peloponnesusban, Moreában, én fölveszem
azt az adriai parton, a hol Metellnek lett volna kötelessége a
szabadsághősök élére állni. Mert nem tette, meghalt.</p>
<p>A te kötelességed pedig, a mint meghallod, hogy a Karst és a
Vellebit között újra fellobbant a harcz, a <span class=
"pagenum"><a name="Page_200" id="Page_200">-200-</a></span>
hajóddal, a mi rád van bizva, betörni a cattaroi öbölbe s fegyverre
hívni a fekete hegyek lakóit.</p>
<p>Lord Adam olyan hangon beszélt a muszkához, a minőn vezér
szokott beszélni az alárendeltjéhez.</p>
<p>– Én tudom a kötelességemet, szólt a muszka, csakhogy előre
mondhatom, hogy az a vállalat most a legnagyobb nehézségekkel fog
járni. A segnai rosszul sikerült lázadás talpra állította az
osztrákokat; most azok minden pontot megszállva tartanak, minden
közeledő hajót megmotoznak s a mint egy puskalövést meghallanak,
azonnal minden oldalról ott teremnek, szétverik a
csoportozókat.</p>
<p>– Csakhogy nem fogják a puskalövést meghallani. Van nekem egy új
találmányom: olasz alchymistától szereztem. Nézz ide. Itt egy
csipetnyi gyapot. Az ember azt gondolná, rheuma ellen akarom dugni
a fülembe. Nem; pisztolyba teszem, golyót a tetejébe. Most nézd azt
a pléh kályha-ellenzőt, ugy-e nincs rajta lyuk? Egy, kettő, ugy-e
most már keresztül van lyukasztva?</p>
<p>A pisztoly csöve egy kis fehér füstöt lövellt ki, alig
észrevehető lánggal és semmi durranással.</p>
<p>– Nos, látod? Ez a néma fegyver. A ki el nem árulja magát se
lobbanással, se durranással. Elejti az osztrák előörsöt
észrevétlenül, leöli az előcsapatot, hiradás nélkül; golyózáporral
borítja el bokrok mögül, sziklaodukból az ellenséget, a nélkül,
hogy az tudná, honnan jött a lövés? s aztán a mellett olyan
ártatlan portéka, hogy mindenütt be lehet csempészni. Ugyan ki
gyanakodnék rá? Azt hiszik, vatta, téli kabátba béllésnek való.</p>
<p>– Rettenetes stratagéma! szólt elszörnyedve a muszka. S te ezt
akarod az uskókok, morlákok kezébe adni? De hisz ezzel te az egész
hadviselési rendszert fel fogod forgatni, az nem lesz többé
harczolás, hanem tömeges orgyilkolás.</p>
<p>– «Mais c’est la guerre!» mondá lord Adam vállvonva.
<span class="pagenum"><a name="Page_201" id=
"Page_201">-201-</a></span></p>
<p>Hát bizony «ilyen a háború!»</p>
<p>– Metellnek is kifogása volt ez ellen, folytatá Adam lord. Most
már nem szól ellene.</p>
<p>– Olyan kedves barátod volt és megöletted.</p>
<p>– «Mais c’est la politique.»</p>
<p>Hát bizony ilyen a politika.</p>
<p>– Van egy igen kedvező hadállásom, a honnan az új mozgalmat
megindíthatom, folytatá Adam lord. Egy elátkozott vár az adriai
tengerparton. Nem rég, az illyr királyság idejében, ott tartották a
francziák azokat a betegeiket, a kiket az a ragály lepett meg, a
mit Egyptomból hoztak magukkal, Marguerita a neve. Ettől az
asszonynévtől jobban irtózik osztrák és dalmata, mint a
kartácstűztől. Még a tájékára sem mernek közelíteni a
skriljevospitálnak. Pedig ezt a ragályt nem kaphatni meg más által,
mint ha egy férfi és egy asszony egymást megcsókolják. És erre a
Frangipáni várban igazán nagy a kisértés. Ott lakik a legszebb
leány, a kit valaha életemben láttam. Oda rejtette el Metell
barátunk a hugát, mint biztos helyre, addig, a míg ő számára itten
mi tőlünk egy kis vagyonkát összekapargat a kártyán. Ezt ő nekem
maga fedezte fel.</p>
<p>– S te aztán oda mentél és elcsábítottad a leányt.</p>
<p>– Nem egyszerre. Mert a milyen szép, olyan bámulatra méltó. Mint
a havasi csúcs, mikor hajnalfény éri, rózsaszinű, mikor közel
érjük, tiszta fehér. Mikor az első találkozásnál, diadalmas
hadjáratom után, fejedelmi pompában jelentem meg előtte, mint
nagylelkű szabadító, (akkor már az éhhalállal küzdött) három
lépésnyire nem bocsátott magához közel, kész volt inkább rám
huszítani emberképű kutyáját s a kutyaképű embereit, hanem mikor
másodszor kerültem eléje, mint üldözött skoko, rongyosan, tépetten,
kimerülten, akkor ölébe vett, elrejtett sötét oduba, ott
levetkőztetett, én ájultnak tetettem magamat s a míg villanyos
kezeivel életre dörzsölt, mondhatom, hogy még csak el sem pirult az
arcza. Olyan <span class="pagenum"><a name="Page_202" id=
"Page_202">-202-</a></span> ártatlan, mint egy gyermek s oly heves
fantaziájú, mint egy háremhölgy, egyesülve benne a szűz és a
tündér. Igazi dalmata leány, jég közepéből kisugárzó tűz. Mint a
felhőből a villám, úgy delejezik ki belőle az eszményi
gyönyör-szikra. Csak egyszer látott, s ettől a benyomástól múzsává
alakult át, nézd, ezt a verset, a mit Deli Markóról irt: ennyi láng
három költőnek elég volna, hogy meleget öntsön a verseibe.</p>
<p>A gróf meglátta a ballada hátlapjára irt levelet.</p>
<p>– S mikor neked adta ezt a verset a leány, akkor a bátyjához is
irt izenetet s nem tudva, hogy az álnevet visel itt, az igazi nevét
irta oda, te ő tőle tudtad ezt meg. És így Metellt a hugától elvett
fegyverrel ölted meg.</p>
<p>– «Mais c’est la diplomatie.»</p>
<p>Hát bizony ilyen a diplomatia.</p>
<p>– S most azután nem elég, hogy Metellt eltetted a láb alól,
hanem még vissza is akarsz menni a dalmata partra, hogy a
védtelenül maradt leányt prédára ejtsed. Bizonyosan rád bizta őt
végakaratával a haldokló, mint legjobb barátjára, hogy hozd el
onnan, vidd el oda, a hol legjobb helye lesz. És te, minthogy a
Frangipáni várban, az egyiptomi mirigy rémes árnyékában
szerelmeskedni magad sem mersz, elviszed őt magaddal a zenggi
sziklavölgyek közé az uskókok népéhez, a kik elébb elrabolják az
asszonyt, azután megszolgáltatják, azután megverik, azután élik
vele világukat, s csak azután esküsznek meg vele az oltárnál, s az
a leány, a ki oly ártatlan, és oly lángoló vérű, követni fog vakon,
őrülten! s büszke lesz rá, hogy meggyalázod, azt hiszi, királynévá
teszed!</p>
<p>– «Mais c’est l’amour!»</p>
<p>Hát bizony ilyen a szerelem!</p>
<p>– És aztán ott a vad, szilaj erkölcsű nép között, melynek minden
vallása a babona, a hol minden kalandort Deli Markónak s minden
csavargó nőt Margarita tündérarának néznek, ő csakugyan annak fogja
hinni magát, s <span class="pagenum"><a name="Page_203" id=
"Page_203">-203-</a></span> megy veled és társaival minden csatába,
portyázásba, rablókalandba; tölti a fegyvereiteket, s dalolja a
csatadalaitokat s viszi utánatok a csatában levágott ellenség
fejét, üstökénél fogva, és tánczolja a kolót, átugrálja a tüzet, a
fekete bortól megittasodva, s dalolja a véres hőstetteit egy
orgyilkos csordának.</p>
<p>– «Mais c’est la poésie!»</p>
<p>Hát bizony ilyen a költészet.</p>
<p>– És aztán, ha csáléra talál menni az egész dolog, ha kiesik a
világ feneke, ha az osztrákok, meg a törökök szétverik a dalmata
lázadók csoportjait, a ladikjaikat elégetik, a váraikat
széthányják, a fegyvertáraikat lerombolják, élelmiszereiket
elveszik, a megmenekült zendülőket beszorítják az emberlaktalan
sziklák közé, éh, szomj, zivatar, ragály, nyomor martalékául: akkor
te előállsz s azt mondod az osztrák Kriegskomissärnek: «Az én nevem
lord Adam of Camelborough, Wellington herczeg öcscse, a Bathrend
tulajdonosa, nekem minden hajszálam szent és sérthetetlen,
követelem a passe partout-mat.» A szép leányt pedig, a tündérarát
otthagyod az uskókoknak, nézzék özvegyednek s vessenek rá sorsot,
hogy kié legyen?</p>
<p>Lord Adam elnevette magát:</p>
<p>– «Mais c’est le jeu!»</p>
<p>Hát bizony ilyen a játék!</p>
<h2>A VÁRVA VÁRT MEGÉRKEZIK.</h2>
<p>Hát bizony ilyen a játék!</p>
<p>Az ember vagy nyer, vagy veszt.</p>
<p>S néha a nyereség még rosszabb, mint a veszteség.</p>
<hr class="tb" />
<p>Metellnek ugyan kedvezett a szerencse. Nyert magának egy szép
obeliszkot a Père La Chaise temetőben, a hugának egy kapitálist,
meg egy dicső vőlegényt, meg egy <span class="pagenum"><a name=
"Page_204" id="Page_204">-204-</a></span> uskók királyi trónust.
Mind a kártyán nyerte, tisztességesen. Nyugodtan pihenhet most már
a gránit-oszlop alatt, s játszhatja a l’hombret a csontemberrel
odalent. Miliórának a sorsát a legjobb rendben hagyta.</p>
<p>Lord Adam és a gróf két külön hajón egyszerre vitorláztak ki a
roueni kikötőből. Az egyik az angol Delphin briggen utazott, a
másik az orosz Borodinón. Az angol jobb vitorlás volt, elhagyta az
oroszt; azonban úgy egyeztek, hogy megvárja az anconai kikötőben az
utóbb érkezőt.</p>
<p>A titkos szövetség szabályai szerint lord Adam parancsolt az
alsóbb rendű tagnak, az orosznak azt kellett tenni, a mit ő mond. A
román szövetségesek és a görög hetairisták is mind készen voltak a
cselekvésre. Ha a kitörés egyszerre minden ponton megtörténhetik, a
siker el nem maradhat. Odafenn Szent-Pétervárott aztán gondoskodott
róla az összeesküvők központi bizottsága, hogy az orosz czár
siessen a maga haderejével a feltámadt románok, görögök és szerbek
segítségére, s ha tétovázni talál, akkor ki volt rá mondva, hogy
elfogják, minden családtagjával hajóra pakolják s átszállítják
Amerikába, idehaza pedig kikiáltják a köztársaságot, mely nyolcz
országot egyesít magában: Nagy- és Kis-Oroszországot,
Lengyelországot, a Krimet a Kaukazussal, Moldvát Oláhországgal,
Hellászt, Szerbiát egész az Adriai tengerig és Magyarországot.</p>
<p>Ez a nyolcz név volt a nyolczágú csillagra felirva. S ez nem
volt ábránd, a mit fiatal rajongó diákok agya forralt ki; ez egy
igen komoly tervezet volt, a miben magas világi állású főurak,
diplomaták, hős hadvezetők értettek egyet, nagy catastrophák,
véres, izgalmas harczok következtek ebből.</p>
<p>Az orosz hajó négy nappal később érkezett meg, mint az
angol.</p>
<p>Az alatt Adam Lordnak ideje volt személyesen kémszemlészeteket
tenni a dalmata partokon, gyors röptű <span class=
"pagenum"><a name="Page_205" id="Page_205">-205-</a></span>
vitorlás csónakával. Halásznak volt öltözve, a chioggioták viselete
szerint, s minden nyelven tudott beszélni, ebben bámulatos lángesze
volt, egy hónap alatt a legvadabb idegen nyelvnek birtokába tette
magát, s úgy tudott játszani minden szerepet, mint még soha
szinpadon nem játszott senki. A milyen felismerhetetlen volt nála
lady Adamina szalüppjében a férfi, épen olyan sejthetetlen maradt a
chioggiota halászzubbonyában, vagy Deli Markó szurkájában az angol
mylord. Valódi csodaművész veszett el benne.</p>
<p>Kémszemléi alatt meggyőződött felőle lord Adam, hogy az
osztrákok a dalmata partokat nagyon jól őrzik, ellenben a török
partokra senki sem ügyel. Az orosznak könnyű munkája lesz, Skutari
felől fellázítani a fekete hegyek lakóit, hanem az övé annál
nehezebb. De mégis kész volt a tervével.</p>
<p>A Frangipáni vár környékét még mindig varázs takarja be. Azt
csak nagy távolban tartják kordonnal körülzárva, a hogy a pestises
vidéket szokták, de vizsgálódni bele nem megy senki.</p>
<p>Ide eljutni könnyű munka lesz, a chioggiota halászok végig
szoktak járni az egész Quarnerón, az a csatorna oly gazdag
halakban, hogy még a távol Chioggia lakóit is eltartja.</p>
<p>Egy halászcsónakon ellehet szállítani azt a veszedelmes új
találmányt, a hang nélküli lőszert ebbe a várba, innen aztán
kézen-közön ki lehet azt osztani a közel hegyek közé menekült
uskókoknak. Ha azok egyszer a lőszer birtokában lesznek, az osztrák
zárvonal őreit észrevétlenül lepuskázhatják, s éjszaka meglephetik
Zengg városát. A puska csak öl, de nem durran, az alvókat nem
ébreszti fel a harcz, könnyen halottakat csinálnak belőlük. Aztán
nyomulhatnak előre mindig sötétben, némán bujkálva, nem küldve
maguk előtt fegyverropogást, nem hagyva mögöttük élő ellenséget,
míg egyszer csak egész hosszában égni fog a dalmata part, a nélkül,
hogy valaki látná a <span class="pagenum"><a name="Page_206" id=
"Page_206">-206-</a></span> lángját, fellobban az akna, a nélkül,
hogy valaki hallaná a dördülését!</p>
<p>S ez az új pokolgyujtogató-szer könnyen becsempészhető a
partőrök és czirkáló hajók minden fürkészkedése mellett. A kutató
dounièrek nem találnak mást a csónakban, mint táblákba rétegezett
gyapotot, rendes csomagokban, arra pedig szükségük van a
paplancsinálóknak, legfeljebb azt fogják rá mondani, hogy ez bizony
egy kicsinyt fehérebb is lehetne. Nem is álmodnak róla, hogy abból
minden csipetnyi egy emberhalál.</p>
<p>S ezt a rémséges országfelforgatási tervet milyen varázszsal
ragyogja be a vele összeszőtt szerelmi dráma.</p>
<p>Egy tündérnek született leány, a ki el van átkozva egy
boszorkányos várban, elrejtőzött álomra, s ott vár a megváltó
lovagjára, a ki a bűvös karddal levágja az őriző sárkánynak a
fejeit.</p>
<p>A leány csupa ártatlanság, csupa szerelem. A ki mikor a szivét
odaadja, nem számít, nem követel, nem irat házassági szerződést,
nem móringoltat, nem esküdtet meg, csupán azt kivánja, hogy
szeressék.</p>
<p>A bátyja levele jó helyen van elrejtve lord Adamnál a tüszőben,
egy kis arany szelenczébe, a hol még az arczképe is megvan, az a
miniatür festmény, a mit még akkor ajándékozott a barátjának, a
mikor azt asszonynak hitte. Váltó, levél és arczkép hermeszileg
elzárt rejtekben vannak, ezeket jól meg kellett őrizni a tengeri
utban, a hol az ember hajótörést is szenvedhet.</p>
<p>Ha ezt a levelet megkapja a leány, minden aggodalom nélkül
követni fogja azt a jó barátot, a kire őt a bátyja rábizta.</p>
<p>S hová vinné őt a Deli Markó máshova, mint a maga királyi
várába. A ballada is azt kivánja, a mit maga Milióra álmodott
ki.</p>
<p>Azok lesznek aztán az olympi gyönyörök napjai, diadalmas harcz
és diadalmas szerelem közepett. S aztán az ember akkor végezheti
el, a mikor akarja, – a harczot is, <span class="pagenum"><a name=
"Page_207" id="Page_207">-207-</a></span> meg a szerelmet is. Ha
megunta, azt mondja rá: «egy kis félreértés volt» s aztán hat
hónapra elnapoltatik a bill. Egy kis epizód volt. Punctum. Két év
mulva elveheti a mylord a neki szánt herczegasszonyt, s tíz év
mulva ott ülhet a gyapjuzsákon s csinálhat a mostani tréfájával
ellenkező politikát. Deli Markó, meg a tündérszép arája! Erről ne
beszéljünk többet.</p>
<p>«Mais c’est la jeunesse!»</p>
<p>Hát bizony ilyen a fiatalság!</p>
<hr class="tb" />
<p>Már dagasztja a szél a vitorlát! Kedvező szél fuj a
Maltempo-csatornán.</p>
<p>Az a halász, a ki a parthoz oly közel sikamlik tova Porto Ré
felé, mandolint is hozott magával.</p>
<p>Mikor a Frangipáni vár négy tornya előbontakozik a partvidék
bűvös panorámájából, a halász előveszi a mandolint s elkezdi
énekelni a csónakászdalt.</p>
<p>Szép hangja van, olyan csengő, mint egy asszonyi althang.</p>
<p>A tengeren messze elszokott hangzani a dal.</p>
<p>Szép derült az idő, meleg tavaszi nap van, a vándor halak
csoportjai hosszu ezüst vonalakat húznak a tenger tükrén végig, a
repülő halak denevérröpttel czikáznak a légben a szitakötők
után.</p>
<div class="poem">
<div class="stanza"><span class="i0">«Eljött az esti
szellő,<br /></span> <span class="i0">Ringatva
csónakom…»<br /></span></div>
</div>
<p>A halász, daloltában le nem veszi a szemeit az egyre közeledő
Frangipáni várról. A komor épület ablakai az alkonyodó naptól úgy
ragyognak, mintha tűzlángban égnének.</p>
<p>Az énekes úgy képzeli, mintha az egyik toronyablakból fehér
kendőt lobogtatna feléje valaki.</p>
<p>Ez a fehér kendő egészen felizgatja minden érzékeit. Nem lát,
nem hall, nem gondolkozik másról.</p>
<p>Várják, – megismerték, – szeretik! <span class=
"pagenum"><a name="Page_208" id="Page_208">-208-</a></span></p>
<p>Csak felfelé néz, nem ügyel a tengerre.</p>
<p>Mélyen a tengertömeg indigósötétjében jön közeledve valami fehér
árnyék. Valami vízalatt járó hajónak lehetne nézni, oly roppant
tömeg. Két szeme oly rémesen világít. A vízlakók riadva rohannak
szerteszét az útjából, a delfinek sirása felhangzik a mélyből.</p>
<p>Idefenn a barcarola végaccordjai ringanak el a hullám felett:
«Milióra… Milióra».</p>
<hr class="tb" />
<p>Rég elmult az igért határidő, a mikorra Deli Markó visszatérni
fogadkozék, s azóta nap mult nap után s az eljegyzett menyasszony
komolyan vette a dolgot, minden este ott bámulta a torony ablakából
a tengert, kérdezgetve a feltünedező vitorláktól, melyik az övé?
Vitorla kelt, vitorla szállt! de a Frangipáni vár előtt egy sem
kötött ki. A leány álmodott tovább. Mindennap ujra álmodta azt, a
minek meg kell történni. Olyan bizonyos volt az előtte, mint a
credonak a tételei, a mikből egy szónál sem szabad felakadni.</p>
<p>Vissza fog jönni!</p>
<p>Ha ma nem, hát holnap. Aztán megint holnap.</p>
<p>Axamita alig hallotta a szavát ezóta. A katonaviselt leány félt
is tőle, mint a Vilától s nem merte háborgatni. Csak úgy messziről
nézte, hogy mit csinál? Esténkint, mikor beállt az apály, Milióra
lejött a kastélyból a partra a valle Drazsicza felé. Itt a
sziklapart ellapályosodik, s tengerapálykor felbukkannak a fenékről
a conglomerátsziklák, a mik ott zátonyt képeznek. Miliórának
különös kedve volt ezeken a sziklákon végig lépegetni, s aztán
egyikére a legszélsőknek letelepedni, ott a czipőit, harisnyáit
lehúzta s aztán a lábaival lubiczkolt a vízben, a mit a láthatáron
lehanyatló nap, hosszú tűzoszlopként aranynyá változtatott. Egy
egész arany hid volt az, mely az ő lábánál kezdődött s a napban
végződött.</p>
<p>Axamita nem háborgatta őt ebben a gyönyörüségében. <span class=
"pagenum"><a name="Page_209" id="Page_209">-209-</a></span> Vannak,
a kik ezt nagy gyönyörüségnek találják, napleáldoztakor a tengeren
végig bámulni.</p>
<p>Hanem egy délután mégis megszólította Miliórát Axamita.</p>
<p>– Jó lenne, kiasszony, ha mostanában nem mosogatná a lábacskáit
a tengerben, az öreg Pabló beszéli, hogy a halászok egy pesce canét
láttak a csatornában. Tudja? Egy pesce canét.</p>
<p>– Ismerem. Találkoztam egyszer vele, mikor a bátyám idehozott.
Szép szörnyeteg!</p>
<p>– No akkor hát nagy szál viaszgyertyával tartozik a kisasszony a
lorettói szent szűznek, hogy megmenekült a bátyjával, mert a pesce
cane nagyon szereti a fehér húst.</p>
<p>– Itt a parton csak nem támadhat meg.</p>
<p>– Igaz, hogy a czápa nem szeret a fejével a szikláknak neki
menni, hanem a farkával leüthet valakit onnan.</p>
<p>– Jól van. Majd magammal viszem a handzsáromat jövőre.</p>
<p>– De kisasszony, a czápa ellen meg nem véd a handzsár.</p>
<p>– Nekem van egy könyvem, a miben az áll, hogy a buvárok, ha a
czápával találkoznak, bátran alája úsznak, a czápa lefelé nem tud
harapni, éles késsel végig hasítják a gyomrát.</p>
<p>– Jaj, kisasszony, azok a czápák vagy nagyon gyermekek lehetnek,
vagy a buvárok lehetnek valami óriások, vagy pedig azok lehetnek
valami jó keresztyének, a kiknek mindent el kell hinni, a mi
könyvben nyomtatva van.</p>
<p>Erre aztán Milióra kikergette őt a szobából, hagyjon neki békét
a kutyahalával.</p>
<p>Másnap reggel aztán lelkendezve tört be hozzá Axamita.</p>
<p>– A mit megmondtam! Most már itt a Zeár-öböl körül csatangol a
czápa. Ma reggel korán a rovinóiak usztatták a juhaikat a
tengerben, gyapjunyiráshoz készülve, a mint egyszerre csak ott
termett a roppant szörnyeteg, azt mondják <span class=
"pagenum"><a name="Page_210" id="Page_210">-210-</a></span> három
öl a hossza, a farkával kettőt lecsapott a birkák közül a tengerbe,
s rögtön el is kapta mind a kettőt. Ezt magam láttam a
puntáról.</p>
<p>– Nem tudtad meglőni a puskáddal?</p>
<p>– Jut is az embernek eszébe a puska, mikor a czápát meglátja. De
egyszerre olyan lesz ott a legbátrabb ember is, mintha kővé
változott volna. Aztán annyi annak egy puskagolyó, mintha
megymaggal lőnének egy medvére. Én esküszöm a tersatói szent
kápolnára, hogy zárva tartom a rácsajtót, ha a kisasszony meg nem
igéri, hogy nem megy ki a szélső sziklákra.</p>
<p>– Hát inkább megigérem.</p>
<p>Azután daczból azt tette, hogy egész nap le nem jött a
szobából.</p>
<p>Nem kellett már neki se zongora, se meséskönyv, a kis kertjét is
elhanyagolta, a jégverés után nőhettek benne a bokrok összevissza.
Egész nap az ablakban ült, s a tengert nézte, aztán valami jutott
az eszébe, abból verset csinált. Az volt az öröme. Mindenféle
fadobozból, görbe fából, meg zongorahúrokból csinált valami olyan
eszközt, mint egy guzla, ahhoz nyirettyűt, a mihez a saját
hajszálait használta fel s aztán azon a hangszeren próbálgatta a
Deli Markó nótáját elczinczogtatni. A mit az Axamita főzött, az nem
izlett neki, hanem maga sütött magának a kandallóban hamupogácsát,
azzal élnek az uskók asszonyok. A nyers kecskebőrből opánkát
szabott magának, meg bocskorszíjat, abban járt. Aztán azzal a
handzsárral száz vágást tett a levegőben, s megkisérté vastag
galyakat keresztül vágni vele. Azt hitte, hogy emberfőt is le tudna
már azzal csapni. Még puskával lőni is megtanult volna, de Axamita
azt nem adta a kezébe, azt mondta, hogy a lövés hangja fellármázná
a halászokat, partlakókat, azt hinnék róla, hogy valami veszedelem
van a tengeren. Miért nem tudnak hát olyan puskaport feltalálni, a
mi nem durranik! zugolódék magában.</p>
<p>Feltalálták már. Hozzák is már!… <span class="pagenum"><a name=
"Page_211" id="Page_211">-211-</a></span></p>
<p>… Igen szép meleg nap volt, hajnaltól alkonyatig a tengeren
rajzottak a halászbárkák, a merre csak a szem látott; a rovinói
lázárok a valle Drazsicza öblében szedték a spongyiát, meg a
holothurokat. Az ő nyomorék fejük épen arra való, hogy a
buvármesterséget űzzék, nekik ott legjobb a tenger fenekén, az ő
szemeik ott látnak.</p>
<p>Milióra elnézte naphosszant ezt a nyüzsgő életet a tengeren.
Valami varázshatása van e látványnak a szárazföld lakójára. Azok a
vizen járó emberek egy fokkal magasabb lények, mint mi vagyunk. Az
a nagy kék mindenség nekünk titokteljes ismeretlen világ, ő nekik
életadó otthon.</p>
<p>Milióra azzal szokta mulatni magát, hogy mikor a halászok
csónak-rajai megjelentek a tengeren, egyet kiválasztott közülök s
aztán fogadott rá magában, hogy az lesz, a melyik a legközelebb fog
jönni a puntához. Egész odáig egy se szokott merészkedni.
Szerencséje volt mindig eltalálni az igazit. Ennek a családnak
különös szerencséje volt a játékban, talán ha lutrira tett volna
Milióra, ott is nyert volna.</p>
<p>Ime, most is ugyanaz a csónak, a mit messziről kiszemelt
választottjának, jön kifeszített vitorlával egyenesen Perillo
felé.</p>
<p>Ez a neve a Valle Drazsicza azon meneteles részének, mely félkör
alakban sekélyesen hajlik alá a tengerbe.</p>
<p>A halász készen lehet már a fogásával, mert úgy látszik, hogy
nem szedi a végtelen hálót a ladikjába, hanem csendesen ül a
kormánypadon, s még arra is ráér, hogy mandolinját pengesse. Fiatal
lehet tán és szerelmes?</p>
<p>A habok elhozzák a dal hangját egész a várig; ki lehet venni a
dallamot a partverő hullámok csendes zúgásán át.</p>
<p>A leány szíve nagyot dobban. Ez a dal oly ismerős. Messze
kihajol az ablakból, úgy figyel rá, már a szavakat is kivehetni:
«eljött az esti szellő…»</p>
<p>– Metell bátyám! sikolt fel örömmel a leány; az első pillanatban
az jut eszébe, hogy a bátyja jön, az énekli az ismerős
csónakászdalt. Azt igérte. <span class="pagenum"><a name="Page_212"
id="Page_212">-212-</a></span></p>
<p>A másik perczben aztán elszomorodik. Ha őt most innen elviszi
Metell magával haza, a magyarországi uradalomba, a hol nincs se
tenger, se szikla, csak végtelen nagy síkság, s azon semmi más,
csak búza, tengerszámra búza, s a hol nincsenek se vitéz uskókok,
se dicső hős Deli Markó, csak robotoló jobbágyok meg kolomprázó
ökrök, hát ő neki meg kell halni!</p>
<p>Hanem aztán a mint közelebb jön a csónakos, kivehetőbb lesz a
dal, észreveszi, hogy ez nem Metell hangja, az erőteljes vibráló
bariton volt, ez pedig lágy, hizelgő althang. Ki ez hát?</p>
<p>Van távcsöve, azt híja segélyül.</p>
<p>A napnak háttal van fordulva a danoló férfi, az arcz egészen
árnyékban, nehéz kivenni a vonásait.</p>
<p>A mit se szem, se fül ki nem talál, kitalálja a szív.</p>
<p>Őt hozza a csónak, szeretőjét hozza. A vőlegényt, Deli Markót,
az oly várva vártat!</p>
<p>Egészen ráismer, bizonyos felőle, hogy ő az! Ide jön! errefelé
tart!</p>
<p>Ekkor eszébe jut neki Axamita. Ez a császár katonája, a kinek
őrt kell állani a puntán, töltött fegyverrel. Ez megismerheti Deli
Markót, ha a Perillóba bejön a csónakjával, útját állhatja, még meg
is ölheti. Ezt meg kell akadályozni!</p>
<p>Ablakából kihajolva egy néma csókot küldött kezével a közelgő
csónakos felé, s azzal kezébe kapva handzsárját, lefutott a
puntához Axamitát keresni.</p>
<p>A strázsamester leányasszony ott áll a veranda alatt, hosszú
puskája csövére támaszkodva, nagy medvebőr csákója a fejébe nyomva.
Merev tekintettel nézett ki a tengerre.</p>
<p>Milióra odarohant hozzá a szobán keresztül, s megragadta a
katonaleány kezét.</p>
<p>– Azt a csónakot nézed, ugy-e?</p>
<p>– Azt.</p>
<p>– Azon jön az én kedvesem, az én vőlegényem! <span class=
"pagenum"><a name="Page_213" id="Page_213">-213-</a></span></p>
<p>– Deli Markó, a királyfi!</p>
<p>– Ismerem.</p>
<p>– Ő ide fog jönni én hozzám.</p>
<p>– Akkor Isten legyen irgalmas szegény lelkének!</p>
<p>– Te meg akarod őt ölni?</p>
<p>– Én nem.</p>
<p>– Hát ki akarja bántani?</p>
<p>– Nézzen oda a kisasszony a tonnára tetejére. Látja, hogy
lobogtatja Pabló azt a veres zászlót. Ez azt jelenti, hogy itt
látta a közelben a czápát. Látja, hogy menekülnek mind egyszerre a
halászok a csónakjaikkal vissza Buccariza felé, ki a partokra.
Innen jön a szörnyeteg a Valle Picola di Sercica felől; látni arról
a csillámló sávról, a mi a tenger tükrét felzavarja; a delfinek, a
dentálék, a tinhalak menekülnek előle seregestül s ugrálnak fel a
tengerből a levegőbe. Ha vissza nem tér sebesen Deli Markó, vége a
királyságának.</p>
<p>Milióra megrettenve látta, hogy az egész Zeár öbölből hogy
igyekszik valamennyi halászbárka a Punta Gavranicshoz menekülni;
balról a Rovina felől a lázárok süvöltése hangzott rémséges
chorusban, a kik a tengerfenekén szivacsszedő buváraikat hivták
vissza kuvikvisításaikkal, az a csillogó vészes sáv pedig sebesen
közeledett egyenesen átlagvonalban a punta felé.</p>
<p>S a csónakos még folyvást dalolt, pengette a mandolint s hagyta
a sík hullámon repülni a gondoláját: «Milióra! Milióra!»</p>
<p>– Vissza! Vissza! síkolta kétségbeesetten a leány, a punta
verandájának mellvédjéről messze kihajolva.</p>
<p>Egyszer aztán a csónakos is észrevette a veszedelmet.</p>
<p>Akkor hirtelen kezébe kapta a két evező rudat s elkezdett
feszítni a part felé.</p>
<p>Visszatérni a buccarizai öböl felé már késő volt, egyedüli mód
volt a menekülésre a Perillo sekély medrét elérni, a hova a tengeri
szörny nagy testével, saját veszedelme nélkül be nem rohanhat.
<span class="pagenum"><a name="Page_214" id=
"Page_214">-214-</a></span></p>
<p>– Siess! siess! kiáltott a leány eléje. Erre jőjj! Erre jőjj! A
Perillo felé.</p>
<p>S azzal maga lefutott a punta mellvédjéről egyenesen le a
Perilloba. Szikláról sziklára ugrált a sekély vizen keresztül.
Axamita utána rohant a vakmerőnek, kit vissza tartani nem
tudott.</p>
<p>– Ide! Ide! kiáltozott a tengerből kimeredő sziklán állva a
leány, fátyolát lobogtatva, hivogató jelül. – A csónakos
kétségbeesett erőfeszítéssel tört a hullámokon keresztül. Egyszer
aztán egy nagy csattanás hangzott s arra a csónak minden benne levő
terhével együtt két ölnyi magasra repült fel a levegőbe. S azután
épen olyan magasan szökött fel az ormótlan csodaszörny, idomtalan
viczánkodással, fehér hasával felfelé fordulva, s rettenetes száját
hat sor éles fogaival kerekre feltátva. Egy perczig ott kalimpázott
összevissza csónak, ember és tengerszörny: fekete árnyképek az
arany ég lapján. Pokoli vizió képe! A másik pillanatban aztán a
rémlátvány minden alakja eltünt a tengerbe: a hajó, a hajós és a
czápa.</p>
<p>Milióra a kétségbeesés őrjöngésével veté magát a tengerbe. Övéig
ért az apály hulláma. Kezében volt a handzsárja. Segítségére akar
rohanni a kedvesének. Az emberevő szörny csak hasával felfelé
fordulva tudja elnyelni az áldozatát, mert a szája lefelé nyilik. A
Perillo medre sekély és sziklás, a háttal lefelé fordult óriás
megfeneklett a zátonyon s ott vergődött zuhataggá csapkodva fel
szörnyü testével a hullámokat.</p>
<p>A leány úgy elvesztette az eszét, hogy képes volt odarohanni a
szörnyeteghez, s egy handzsárral megtámadni azt a rettenetes
állatot, a mit még a zátonyon is egész sereg férfi kell, hogy
legyőzzön; a kinek nem árt se szigony, se puskagolyó.</p>
<p>A vén Pabló onnan a tornácz tetejéről, a rovinói lázárok a part
szikláiról rémült üvöltést támasztottak e borzasztó jelenet
láttára, de senkinek sem volt oroszlánszíve, hogy utána rohanjon a
leánynak. Még Axamita is megdermedve <span class="pagenum"><a name=
"Page_215" id="Page_215">-215-</a></span> állt meg a sziklán, pedig
az ő kezében puska volt, a mi sok halált adott néha napján. Nem
merte azt kisütni a tengerek királyi fenevadára, a viz alatti pokol
fejedelmére.</p>
<p>Nem ám, mert nem volt szerelmes. Senki sem volt az, egyedül a
leány. A Deli Markónak a menyasszonya.</p>
<p>Annak volt bátorsága mellig érő hullám közepett odarontani
egészen a közelébe a hánykódó leviathannak.</p>
<p>A három öl hosszú csodaszörnynek össze volt csukódva a szája. Ha
kinyítja, olyan az, mint egy barlangajtó; ha összecsukja, a hat sor
fog egymásba záródik, oly erővel, mint egy gőzgép fürészfogai.
Lefelé fordított fejének hegyes orrán, mint a gőzkatlanból,
süvöltött elő a forró füst, gőz, túrva maga előtt a habokat, mintha
igazán ő volna a mesék sárkánya.</p>
<p>A falánk szörny még a lőgyapot csomagot is elnyelte. A gyomrába
került salétromsav és kénsav aztán egyszerre megpezsdült odabenn, s
elkezdett veszedelmesen dolgozni. Ez zsibbasztá meg egyszerre a
czápa kolosszális erejét; a forró gáz mint a guta elkábította egy
percz alatt az agyvelejét. Így történhetett meg az a mesébe való
csoda, hogy egy gyöngéd fiatal leány egy ilyen tömérdek fenevadnak
a gyomrába üthesse a handzsárját, nagyot hasítva rajta.</p>
<p>Ettől a döféstől aztán a czápa bendőjét feszítő gáz egyszerre
végig repeszté nagy pukkanással a szörnyü állat egész hasát.
Miliórát csak az őrzé meg, hogy a kitörő gáz egy hullámhegyet
borított a fejére s a tenger fenekére taszította le, ott aztán
eszméletét veszté.</p>
<p>Most már utána rohant Axamita s felkeresve a kisasszonyát a
habok között, kihozta őt a partra, s hozzá fogott, hogy életre
költse.</p>
<p>A rovinói lázárok pedig, a mint látták, hogy a czápa
megveszekedett, neki álltak csáklyákkal, kötelekkel, s
belekapaszkodtak negyvened magukkal, kivonszolták az óriási tetemet
a Perillo lépcsőpadjára, a hol a portoréi <span class=
"pagenum"><a name="Page_216" id="Page_216">-216-</a></span>
asszonyok szokták mosni a ruháikat. Ott azután felbontották a
belsejét.</p>
<p>Érdekes inventarium, a mit feljegyeztek ennek a czápának a
bendőjéről a fiumei krónikák. Találtak benne a lőgyapot-csomagon
kivül, mely halálát előmozdította, s melyet, mint veszedelmes
süstörgő anyagot rögtön visszadobtak a tengerbe, még két birkát,
két delphint, egy vizmerítő bőrcsebret és egy egész férfit.</p>
<p>Ezt odafektették a sziklapadra.</p>
<p>Milióra épen akkor tért magához.</p>
<p>Első szava, a mint életre tért, ez volt:</p>
<p>– Hol van Deli Markó?</p>
<p>– Itt van, monda Axamita.</p>
<p>Milióra odanézett, de nem ismert rá.</p>
<p>– Hisz ez nem ő.</p>
<p>Az a roncsoló gáz, a mi a czápa gyomrában kifejlett, néhány
percz alatt úgy elékteleníté azt az eszményi szép arczot, hogy nem
lehetett ráismerni többé. Olyan lett a feje egészen, mint azoké a
rovinói lázároké: egy sima gömb, szemek, száj, arczvonások
nélkül.</p>
<p>Milióra összeborzadt.</p>
<p>– Hát még a levegőn át küldött csókért is boszút áll a
Marguerita?</p>
<hr class="tb" />
<p>Ezt a megölt czápát Magyarország akkori nádorispánja, József
főherczeg kitömette s a budapesti magyar nemzeti muzeumnak
ajándékozta.</p>
<p>A kik muzeumunkat meglátogatják, ne mulaszszák el e külömben is
érdekes természetrajzi ritkaságnak egy kis figyelmet szentelni.</p>
<p>Ez egy históriai czápa.</p>
<p>Nagy költőnk, Vörösmarty azt kérdi a «fóti dal»-ban: Hol van a
hal, mely dicső volt és remek?</p>
<p>No ez egy olyan hal volt.</p>
<p>Ez a hal egy harapással lenyelte Austriának és Magyarországnak
<span class="pagenum"><a name="Page_217" id=
"Page_217">-217-</a></span> egy dalmatiai hadjáratát s obligát
harmincz millió forintnyi rendkivüli kiadását.</p>
<p>De kár, hogy fiakat nem hagyott maga után!</p>
<h2>EGY JÁTÉKOS, A KI NYER.</h2>
<p>A ki most a mi gyönyörü Fiuménkat meglátogatja, el ne mulaszsza,
hogy kirándulást tegyen a szomszéd Abbaziába. Az egy darab
Olaszország. Ott még láthatni (az uri kertekben) a maradékait
azoknak a tölgyfáknak, a mikből Velencze hajóhadai készültek. Egy
ilyen két ágra nőtt óriást ma is annyi forinttal fizetnének, a hány
gyűrűt számlál a törzsöke, de ma nem eladó már. Magas és fenséges
uraságok vették oltalmuk alá a partvidék ösvényeit. Ott járhatni
még a szabadon tenyésző babérfa erdőkben, minek törzsét, koronáját
befutotta a thearózsa, melynek buja sárga virágai akkor nyilnak
legszebben, mikor nálunk, a Karston innen, csikorgó tél van. Ott
csak tavasz van és ősz. A gyümölcsfa januárban virágzik, s áprilban
szüretet ád.</p>
<p>Van ott egy ócska templom a tengerparton. Kolostor is volt, most
egészben eladó. Igen olcsón meg lehetne kapni. A szőlő egészen
beborította a falait, még a tornyába is felfutott már, s a
haranglábat is befonta. Igen szép lakás esnék benne. Északnak a
tengeröböl a kilátása, a tündériesen kiemelkedő Fiuméval, s a komor
Veglia szigettel; délnek pedig épen egy kis temetőre látni rá, mely
szintén a kolostorhoz tartozik, hozzá is van kőfallal csatolva. Itt
nyugszanak a kolostor hajdani apátjai, perjeljei, századok óta
egymás mellé sorakozott sirhalmokban, márvány- és vaskeresztek
tartogatják neveiket. Ez is vele jár a házzal. A vevő ezt is
megkapja, de egy kis szolgalommal, a sirokat és kereszteket abban
az állapotban kell neki meghagyni, a miben átveszi. Ezért nem akad
talán vevője, bármilyen olcsón kinálják. Nem minden <span class=
"pagenum"><a name="Page_218" id="Page_218">-218-</a></span> ember
szereti, ha az ablakából egyenesen a temetőre láthat.</p>
<p>Pedig van egy teremtés, a kinek ez mindennapi gyönyörködése. Egy
vén kisasszony. Ott lakik egy közeli házban. Sajátságos külsejű
emeletes épületecske ez. Onnan soha ki nem mozdul. Azt mondják,
hogy már hatvan éve ott lakik. A nevére sem emlékezik már senki.
Azt mondják, hogy valamikor nagyon szép volt. A nép ajkán az a
monda jár felőle, hogy valamikor a vőlegénye odaveszett a tengerbe,
s ez megzavarta az eszét. Azóta mindennap várja vissza a kedvesét.
Az porrá lett, ő megvénült! de azért még mindig várja s egész éjjel
lámpát éget az ablakában, hogy ha jön a tenger felől a kedvese,
odataláljon hozzá.</p>
<p>Ez a világból kimaradt nő – Milióra.</p>
<p>Eleinte a hatóság vette gondjai alá, a Frangipáni várból erővel
kellett őt eltávolítani, később aztán hozzá szokott az abbaziai
házhoz, a minek az ablakából mindig látni a tengert és a temetőt.
Axamita holtáig vele maradt, s azontúl a leány egyedül lakik a
házában. Élelmiszert az idegenek hordanak a számára.</p>
<p>Mikor az abbaziai útakon bolyongunk, a sarkunkban kullog
mindenütt egy csendes őrült (ilyen sok van ezen a vidéken). Van
neki egy hegedűje diófából, azon spárgából vannak a húrok; hozzá
egy vonója, a min lószőr helyett zsineg van. Azon ő mindenféle szép
barcarolákat hegedűl. És a magányos ház ablakából egy nő tekint le
mereven, s ez azt hiszi, hogy ő hallja azokat a szép nótákat, a
mikről a másik őrült azt hiszi, hogy ő azokat hegedűli.</p>
<p class="center">*</p>
<p>A rovinói lázártelep azóta végkép elpusztult már. A Marguerita
még megjelenik itt-amott szórványosan, de már az áldozatait nem
rekesztik ki a világból: külön osztályuk van a kórházban; de
tökéletesen kigyógyítani még ma sem tudnak belőle senkit.
<span class="pagenum"><a name="Page_219" id=
"Page_219">-219-</a></span></p>
<p>Deli Markó, a Kraljevics, pedig azóta is fel-feltámad a három
ajtós barlangjából s meg-meggyujtja a harczi fáklyát a dalmata
sziklák között, énekelnek róla egy-egy új balladát az uskók
guzlások – és az angol reporterek.</p>
<p class="center">*</p>
<p>Ez a regény tizenkét évvel ezelőtt iródott: azóta a regényes
abbaziai babérligetből híres fürdőtelep alakult, pompás palotákkal,
villákkal, sanatoriumokkal különösen a magyarok kedvencz üdülő
helye: az apátság temploma még mindig megvan, tornyában az óra
jelzi az időt, harangja a hajnalt, delet és alkonyt; – hanem a
sírkeresztek már eltüntek a kertjéből.</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Targaly: erdős
vidékeken ismert szó, jelenti azokat a száraz galyakat, a mik
maguktól lehullanak az erdőn, s a miket a szegény nép csomóba kötve
czepel haza a hátán.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> A bibliai
történetek népszerű kivonatának kézikönyve azon időkben.</p>
<p class="right">J. M.</p>
</div>
</div>
<hr class="chap" />
<p><span class="pagenum"><a name="Page_220" id=
"Page_220">-220-</a></span></p>
<h2>TARTALOM.</h2>
<ul class="TOC">
<li>Dobra került várak <span class="ralign"><a href=
"#Page_1">1</a></span></li>
<li>Axamita leányasszony <span class="ralign"><a href=
"#Page_6">6</a></span></li>
<li>Frangipáni vára <span class="ralign"><a href=
"#Page_17">17</a></span></li>
<li>A kit sehol sem fogadnak be <span class="ralign"><a href=
"#Page_23">23</a></span></li>
<li>Milióra <span class="ralign"><a href=
"#Page_28">28</a></span></li>
<li>Ki az a Marguerita <span class="ralign"><a href=
"#Page_45">45</a></span></li>
<li>A tatár tábor <span class="ralign"><a href=
"#Page_56">56</a></span></li>
<li>A carambol-partiek <span class="ralign"><a href=
"#Page_67">67</a></span></li>
<li>A l’hombre <span class="ralign"><a href=
"#Page_75">75</a></span></li>
<li>Lady Adamina <span class="ralign"><a href=
"#Page_80">80</a></span></li>
<li>A drága fütty <span class="ralign"><a href=
"#Page_85">85</a></span></li>
<li>A mi nincs az arany könyvben <span class="ralign"><a href=
"#Page_101">101</a></span></li>
<li>A virág nap nélkül <span class="ralign"><a href=
"#Page_113">113</a></span></li>
<li>Deli Markó <span class="ralign"><a href=
"#Page_120">120</a></span></li>
<li>Vakok értekeznek a szinekről <span class="ralign"><a href=
"#Page_132">132</a></span></li>
<li>A guzla <span class="ralign"><a href=
"#Page_137">137</a></span></li>
<li>Az illatos füvek <span class="ralign"><a href=
"#Page_149">149</a></span></li>
<li>A bóra <span class="ralign"><a href=
"#Page_154">154</a></span></li>
<li>Egy a száz közül, a ki megmenekül <span class="ralign"><a href=
"#Page_165">165</a></span></li>
<li>A mi egyszerre megjön <span class="ralign"><a href=
"#Page_171">171</a></span></li>
<li>Az utolsó játszma <span class="ralign"><a href=
"#Page_185">185</a></span></li>
<li>És neki mégis igaza van <span class="ralign"><a href=
"#Page_196">196</a></span></li>
<li>A várva várt megérkezik <span class="ralign"><a href=
"#Page_203">203</a></span></li>
<li>Egy játékos, a ki nyer <span class="ralign"><a href=
"#Page_217">217</a></span></li>
</ul>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_1">1</a></td>
<td>franczía császáré</td>
<td>franczia császáré</td>
</tr>
<tr>
<td class="tdr"><a href="#Page_18">18</a></td>
<td>tagas korridorokról</td>
<td>tágas korridorokról</td>
</tr>
<tr>
<td class="tdr"><a href="#Page_77">77</a></td>
<td>lesz-játék után</td>
<td>lesz-e a játék után</td>
</tr>
<tr>
<td class="tdr"><a href="#Page_86">86</a></td>
<td>rítka madár</td>
<td>ritka madár</td>
</tr>
<tr>
<td class="tdr"><a href="#Page_86">86</a></td>
<td>le nem ítta</td>
<td>le nem itta</td>
</tr>
<tr>
<td class="tdr"><a href="#Page_98">98</a></td>
<td>térdszalagrend lovagja!</td>
<td>térdszalagrend lovagja!»</td>
</tr>
<tr>
<td class="tdr"><a href="#Page_138">138</a></td>
<td>végíg terítve</td>
<td>végig terítve</td>
</tr>
<tr>
<td class="tdr"><a href="#Page_143">143</a></td>
<td>feltárul előtted.</td>
<td>feltárul előtted.»</td>
</tr>
<tr>
<td class="tdr"><a href="#Page_182">182</a></td>
<td>ölte volna nagát</td>
<td>ölte volna magát</td>
</tr>
<tr>
<td class="tdr"><a href="#Page_220">220</a></td>
<td>Lady Adamlna 80</td>
<td>Lady Adamina 80</td>
</tr>
</table>
</div>







<pre>





End of the Project Gutenberg EBook of Egy játékos, a ki nyer, by Mór Jókai

*** END OF THIS PROJECT GUTENBERG EBOOK EGY JÁTÉKOS, A KI NYER ***

***** This file should be named 56649-h.htm or 56649-h.zip *****
This and all associated files of various formats will be found in:
        http://www.gutenberg.org/5/6/6/4/56649/

Produced by Albert László from page images generously made
available by the Google Books Library Project


Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org Section 3. Information about the Project Gutenberg
Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
